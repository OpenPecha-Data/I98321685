༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W3CN5423 ImageGroup: 13CN5425
LCCN: n/a ISBN: n/a
Title:
 གསང་ཆེན་སྔ་འགྱུར་རྫོགས་པ་ཆེན་པོའི་རིག་འཛིན་བརྒྱུད་པའི་རིང་ལུགས་དྲི་མ་མེད་པའི་ཆོས་སྡེ་
ཆེན་པོ་དཔལ་ཡ་ཆེན་ཨོ་རྒྱན་བསམ་གཏན་གླིང་གི་དོན་དམ་གྱི་སྙིང་སྟོབས་རིག་པའི་རང་སྒྲ།
|gsang chen snga 'gyur rdzogs pa chen po'i rig 'dzin brgyud pa'i ring lugs
dri ma med pa'i chos sde chen po dpal ya chen o rgyan bsam gtan gling gi
don dam gyi snying stobs rig pa'i rang sgra/
Author: to-be-supplied
to-be-supplied
Descriptor: n/a
Original Publication: n/a
Place:
Publisher: n/a
Date:
Volume:
Total Volumes:
TBRC Pages:
Introductory Pages:
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.

ཨ་མའི་ནུ་རིན་དཔེ་ཚོགས།
༄༅། །གསང་ཆེན་སྔ་འགྱུར་རྫོགས་པ་ཆེན་པོའི་རིག་འཛིན་བརྒྱུད་པའི་
རིང་ལུགས་དྲི་མ་མེད་པར་འཛིན་པའི་ཆོས་སྡེ་ཆེན་པོ་
དཔལ་ཡ་ཆེན་ཨོ་རྒྱན་བསམ་གཏན་གླིང་གི་
དོན་དམ་གྱི་སྙིང་སྟོབས་རིག་པའི་རང་སྒྲ་
ཞེས་བྱ་བ་བཞུགས་སོ། །
ཡ་ཆེན་ཆོས་འབྱུང༌།
ཨརྱ་དེ་བས་བརྩམས།

» 
Doice 
S000

OOOOGO
- Oto

༧ སྐྱབས་རྗེ་གྲུབ་དབང་བླ་མ་ལུང་རྟོགས་རྒྱལ་མཚན་ལ་ན་མོ།

ཕྱིs
ཕྱི་ལྟར་པད་མའི་ཐུགས་སྲས་ནམ་མཁའི་སྙིང་། །ནང་ལྟར་གྲུབ་པའི་ཁྱུ་མཆོག་ཧཱུྃ་ཀ་ར། །
གསང་བ་ཁྱབ་བདག་རྡོ་རྗེ་འཆང་ཆེན་པོ། །ཐུབ་བསྟན་བསམ་གཏན་བཟང་པོར་གསོལ་བ་འདེབས། །

༄༅། །གསང་ཆེན་སྔ་འགྱུར་ངེས་དོན་རྫོགས་པ་ཆེན་པོའི་རིག་འཛིན་བརྒྱུད་པའི་རིང་
ལུགས་དྲི་མ་མེད་པར་འཛིན་པའི་ཆོས་སྡེ་ཆེན་པོ་དཔལ་ཡ་ཆེན་ཨོ་རྒྱན་
བསམ་གཏན་གླིང་གི་དོན་དམ་གྱི་སྙིང་སྟོབས་
རིག་པའི་རང་སྒྲ་ཞེས་བྱ་བ་
བཞུགས་སོ། །
ཡ་ཆེན་ཆོས་འབྱུང་།
ཨརྱ་དེ་བས་བརྩམས།

ཡ་ཆེན་ཆོས་འབྱུང་།
ཤིས་བརྗོད།
རྣམ་དག་བསམ་པ་བཟང་པོ་འདི་ལྡན་ན།།
ཚེ་འདིའི་ལེགས་ཚོགས་བྱ་བ་ཀུན་ཀྱང་འགྲུབ།།
དམ་པའི་ལྷ་ཆོས་བཟང་པོ་འདི་ཡང་ཡིན།།
དེ་ཕྱིར་ལུགས་གཉིས་བྱ་བའི་གཞི་མཛོད་ཅིག །།
༧སྐྱབས་རྗེ་གསང་སྔགས་བསྟན་འཛིན་མཆོག་ནས།

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཤིས་བརྗོད།
མཐོན་པོའི་གཡའ་བྲག་གངས་རིའི་འདབས་སོགས་ངེས་མེད་དབེན་གསུམ་རི་ཡི་སུལ།།
ཀུན་བཟང་རྒྱལ་བའི་དགོངས་པའི་ཡང་ཐིག་གསང་ཆེན་ཆོས་ཀྱི་གསང་ལམ་ནས།།
རིམ་དང་ཅིག་ཆར་གདོད་མའི་རྒྱལ་སར་མངའ་དབང་བསྒྱུར་བའི་རྫོགས་ཆེན་པའི།།
རྨད་འབྱུང་འབུམ་གྱི་ཆེ་བའི་ཆེ་བ་དུས་ཀྱི་མཐར་ཡང་སྲིད་ན་གསལ།།
༧བོད་ལུགས་ཟླ་བ་༡ཚེས་༡༥ཉིན་གྱི་ཞོགས་ཁར་ཁྲི་ལྗོངས་བ་བསྟན་འཛིན་ཉི་མ་རུ་འབོད་པས།

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གླེང་སློང་བའི་གཏམ་མ་ཎི་ཀའི་དོ་ཤལ།
ཀུན་བཟང་དགའ་རབ་ཤྲཱི་སིདྷ་འཇམ་དཔལ་བཤེས་གཉེན་ཡེ་ཤེས་མདོ། །
བཱི་མ་ལ་དང་པདྨ་འབྱུང་གནས་མཚོ་རྒྱལ་མ་དང་ཏིང་འཛིན་བཟང་། །
ཀློང་ཆེན་པ་དང་རྩ་བའི་བླ་མ་ཐུབ་བསྟན་བསམ་གཏན་བཟང་པོའི་བར། །
དངོས་རྒྱུད་བླ་མའི་ཚོགས་ལ་བདག་དད་ཞབས་སེན་སྙིང་གི་པདྨོར་བཀོད། །
༈ དེ་ལ་འདིར་གང་ཞིག་གླེང་བར་བྱ་བ་ལ་ནི་དཔལ་ཡ་ཆེན་ཨོ་རྒྱན་བསམ་
གཏན་གླིང་ཞེས་རྒྱལ་བ་རྫོགས་པ་ཆེན་པོའི་རིང་ལུགས་དྲི་མ་མེད་པར་འཛིན་པའི་
ཆོས་སྡེ་ཆེན་པོ་འདིའི་ཆོས་ཀྱི་བྱུང་ཚུལ་མདོ་ཙམ་བརྗོད་པར་བྱ་བ་ལ། སྤྱིར་གསང་ཆེན་
འོད་གསལ་རྫོགས་པ་ཆེན་པོའི་ཆོས་བཀའ་འདི་ལ་རྒྱལ་བ་དགོངས་པ་བརྒྱུད་པ། རིག་
འཛིན་བརྡ་ཡི་བརྒྱུད་པ། གང་ཟག་སྙན་ཁུངས་ཀྱི་བརྒྱུད་པ་གསུམ་དུ་ཡོད་ཅིང་། དེ་
ཡང་དཔལ་གདོད་མའི་མགོན་པོ་ཀུན་ཏུ་བཟང་པོས་ཉིད་ལས་མི་གཞན་པའི་འཁོར་
རྒྱལ་བ་རིགས་ལྔ་ལ་རྒྱལ་བ་དགོངས་བརྒྱུད་ཀྱི་ཚུལ་དུ་བསྟན། རྒྱལ་བ་རིགས་ལྔས་
དགའ་རབ་རྡོ་རྗེ་ལ་དོན་བརྒྱུད་ཀྱི་དགོངས་པ་གཏད། དེ་ཡང་རྒྱལ་ཚབ་རིགས་ལྔས་
དགའ་རབ་རྡོ་རྗེ་ལ་རྫོགས་པ་ཆེན་པོའི་རྒྱུད་འབུམ་ཕྲག་དྲུག་ཅུ་རྩ་བཞི་པོ་དུས་མཐའི་
སྐད་ཅིག་མ་གཅིག་གི་ཡུན་ལ་རྒྱལ་ཐབས་སྤྱི་ལུགས་ཀྱི་ཚུལ་དུ་དབང་བསྐུར་བས་
དགོངས་པ་དབྱེར་མེད་དུ་གྱུར། སྤྲུལ་སྐུ་དགའ་རབ་རྡོ་རྗེ་ནས་ཨོ་རྒྱན་ཆེན་པོའི་བར་
རིག་འཛིན་བརྡ་བརྒྱུད་དང་། ཨོ་རྒྱན་ཆེན་པོ་ནས་ད་ལྟའི་བཀའ་དྲིན་དངོས་ཐོབ་ཀྱི་རྩ་
བའི་བླ་མའི་བར་གང་ཟག་སྙན་ཁུངས་ཀྱི་བརྒྱུད་པ་ཡིན་ཞེས་ལྡོག་པ་སོ་སོར་ཕྱེས་ཀྱང་

ཡ་ཆེན་ཆོས་འབྱུང་།
དོན་དུ་རྩ་བའི་བླ་མ་གཅིག་ཁོ་ན་ལ་བརྒྱུད་གསུམ་གྱི་དགོངས་པ་ཆུ་བོ་གཅིག་འདྲེས་སུ་
རྫོགས་ཡོད་པ་ཤེས་དགོས་པ་ནི་གནད་དམ་པའོ། །
སྤྱིར་རྫོགས་པ་ཆེན་པོ་དེ་ལ་རྒྱུད་ཀྱི་ལྡང་ཚད་ཀྱི་དབང་གིས་རྒྱུད་འབུམ་ཕྲག་དྲུག་
ཅུ་རྩ་བཞི། དེ་རྣམས་བསྡུ་ན་སེམས་ཀློང་མན་ངག་གི་སྡེ་གསུམ་ཡོད་པ་ཡིན་ཅིང་།
འདིར་སྐབས་སུ་བབས་པ་ནི་མན་ངག་སྡེའི་བརྒྱུད་ཚུལ་ཡིན་ལ། མན་ངག་སྡེ་དེ་ལ་
ཡང་ཕྱི་སྐོར་ནང་སྐོར་གསང་སྐོར་ཡང་གསང་བླ་ན་མེད་པའི་སྐོར་དང་བཞི་ཡོད་པ་
ལས་ཡང་གསང་བླ་ན་མེད་པའི་མན་ངག་གི་བརྒྱུད་ཚུལ། ཡང་གསང་བླ་ན་མེད་པ་དེ་
ལ་རྒྱུད་བཅུ་བདུན། སྔགས་སྲུང་ཁྲོས་མའི་རྒྱུད་དང་བཅོ་བརྒྱད། ཀློང་གསལ་འབར་
མའི་རྒྱུད་དང་བཅུ་དགུ་དེ་དག་གི་དགོངས་ཉམས་གཅིག་ཏུ་དྲིལ་བ་ལ། རྒྱ་ཆེ་བ་པཎྜི་ཏའི་
སྐོར་དང་།ཟབ་པ་ཀུ་སུ་ལིའི་སྐོར་གཉིས་ལས་ཟབ་པ་ཀུ་སུ་ལིའི་སྐོར་གྱི་བཱི་མའི་གསང་
བ་སྙིང་ཐིག་དང་། པདྨའི་མཁའ་འགྲོ་སྙིང་ཐིག་དེ་གཉིས་ཀྱི་ཆ་ལག་དང་བཅས་པ་ཡིན་
ལ། དེ་དག་ནི་རིག་འཛིན་དམ་པ་གང་ནས་གང་དུ་བརྒྱུད་རྒྱུའི་ཟབ་ཆོས་མན་ངག་རིན་
པོ་ཆེ་དེ་ཉིད་ཡིན། དེ་ཉིད་གང་ལ་བརྒྱུད་པའི་གང་ཟག་ལ་ནི།།
དེ་ཡང་སྤྲུལ་སྐུ་དགའ་རབ་རྡོ་རྗེ་ནས་ཆོས་རྗེ་ཀུན་མཁྱེན་པའི་བར་མི་ལོ་ཉི་སྟོང་
ཉི་ཤུ་ཡན་མན་ཙམ་གྱི་ཡུན་ལ་འཕགས་བོད་དག་ན་རྫོགས་ཆེན་བརྒྱུད་ཚུལ་རྣམ་ཐར་
མཐའ་ཡས་པ་ཡོད་ཅིང་། ཆོས་རྗེ་ཀུན་མཁྱེན་ཆེན་མོ་ནས་བདག་ཅག་རྣམས་ཀྱི་རྩ་བའི་
བླ་མའི་བར་ཡང་མན་ངག་དེའི་བརྒྱུད་ཚུལ་ཇི་སྙེད་ཅིག་བྱུང་ཡོད།འོན་ཀྱང་དེ་དག་རེ་རེ་
ནས་བློ་ཆུང་བདག་ལྟ་བུས་ཞུ་བར་མི་སྤོབས་སོ། ། བླ་མ་བཀའ་དྲིན་ཅན་གྱིས་ཆོས་
འདིའི་བརྒྱུད་པ་འཇོག་ཚུལ་ལ། རིང་བརྒྱུད་དང་། ཉེ་བརྒྱུད། ཐུན་མོང་མ་ཡིན་པའི་ཉེ་
བརྒྱུད་སོགས་ཀྱི་འཇོག་ཚུལ་ཡོད་གསུངས། རིང་བརྒྱུད་ནི་རིག་འཛིན་བླ་མ་དམ་པ་
རྣམས་ཀྱི་རྣམ་ཐར་འདི་བཞིན་ཆོས་སྐུ་ཀུན་ཏུ་བཟང་པོ་ནས་བཀའ་དྲིན་དངོས་ཐོབ་ཀྱི་རྩ་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བའི་བླ་མའི་བར་བརྒྱུད་པ་ཟམ་མ་ཆད་པར་བྱོན་ཅིང་བླ་སློབ་དགོངས་པ་དབྱེར་མེད་
གཅིག་ཏུ་གྱུར་ཚུལ་གྱི་དབང་ལས་ཡིན་ལ། ཉེ་བརྒྱུད་ཀྱི་དབང་དུ་བྱས་ན་གོང་ལྟར་བླ་
རབས་ཐམས་ཅད་རིམ་བཞིན་བརྒྱུད་མི་དགོས་པར་ཡེ་ཤེས་ཀྱི་སྐུས་དངོས་སུ་རྗེས་སུ་
བཟུང་ཞིང་བླ་མའི་ཐུགས་རྒྱུད་ཀྱི་དགོངས་པ་ཡོངས་རྫོགས་སློབ་མའི་ཐུགས་རྒྱུད་ལ་
དུས་མཐའི་སྐད་ཅིག་མའི་ཡུན་ཙམ་ལ་འཕོ་བ། ཆོས་རྗེ་ཀུན་མཁྱེན་ནས་རིག་འཛིན་
ཆེན་པོ་འཇིགས་མེད་གླིང་པ་དང་། རིག་འཛིན་ཆེན་པོ་གཏེར་བདག་གླིང་པ། གཞན་
ན་ཆེན་ངག་ཡང་ཆོས་རྗེ་ཀུན་མཁྱེན་ནས་མཁན་ཆེན་ངག་དབང་དཔལ་བཟང་ལ་སོགས་ལ་བརྒྱུད་
ཚུལ་ལྟར་ཡིན། རིག་འཛིན་ཆེན་པོ་འཇིགས་མེད་གླིང་པའི་ཞལ་སྔ་ནས། དེའི་ཕྱིར་ཆོས་
རག་འཛི
<
ཀྱི་བརྒྱུད་ཀྱི་བརྒྱུད་པ་གང་ཞེ་ན། །ཁོ་བོའི་གཙུག་ན་དྲི་མེད་འོད་ཟེར་བཞུགས། །བརྒྱུད་པ་ཐག་
རྡུལ་བྲེང་རྡུལ་ལ་མི་ལྟོས། །ཅེས་གསུངས་པ་བཞིན་ཡིན། །
ཐུན་མོང་མ་ཡིན་པའི་ཉེ་བརྒྱུད་ཀྱི་དབང་དུ་བྱས་ན་ནི། སྐྱབས་རྗེ་གྲུབ་དབང་བླ་
མ་མཆོག་གིས། བདག་གི་སྤྱི་གཙུག་གདན་སྟེང་ན། །ཀུན་ཏུ་བཟང་དང་དབྱེར་མེད་པ། །
དྲིན་ཆེན་རྩ་བའི་བླ་མ་བཞུགས། །ཁྱེད་དང་དེ་ཉིད་བར་དུ་ནི། ། བདག་ཉིད་མ་
གཏོགས་གཞན་གཅིག་མེད། །ཅེས་གསུངས་པ་བཞིན་ཡིན་གསུངས། རྡོ་རྗེ་འཆང་ཨ་
ཁྱུག་མཆོག་གིས། བླ་མ་ཡང་དག་དང་མ་དག་ནི་བླ་མ་དེ་ལ་བརྒྱུད་པ་ཡང་དག་པ་ཞིག་
ཡོད་མེད་ལ་ཐུག་གསུངས། དེ་ཡང་རྗེ་མི་ལའི་ཞལ་ནས། བླ་མའི་མཚན་ཉིད་བརྒྱུད་པ་
ལྡན། །ཞེས་གསུངས་པ་ལྟར། བརྒྱུད་པ་དེ་ཡང་རྟའི་རྒྱུད་པ་དང་ཕག་གི་རྒྱུད་པ་རྩི་བ་ལྟ་
བུ་མ་ཡིན་པ། ། བླ་སློབ་དགོངས་པ་དབྱེར་མེད་དུ་སོང་ཡོད་དང་མེད་ལ་བྱེད་གསུངས།
དེའི་ཕྱིར་བརྒྱུད་པ་དམ་པ་འདི་ཉིད་ཕུན་སུམ་ཚོགས་པའོ། །འདིར་སྐབས་སུ་བབས་པ་ནི་
བཱི་མ་དང་། པདྨ་གཉིས་སོ་སོ་ལས་བཱི་མའི་གསང་བ་སྙིང་ཏིག་དང་། པདྨའི་མཁའ་འགྲོ་
སྙིང་ཐིག་གི་མན་ངག་གཉིས་བརྒྱུད་ཅིང་རྩ་བའི་བརྒྱུད་པ་ཀུན་མཁྱེན་ཀློང་ཆེན་པར་ཆུ་

ཡ་ཆེན་ཆོས་འབྱུང་།
བོ་གཅིག་ཏུ་དྲིལ་ནས་ཡོད། བླ་མ་དམ་པ་དེ་ཉིད་ཀྱིས་བཱི་མའི་གསང་བ་སྙིང་ཐིག་དང་།
པདྨའི་མཁའ་འགྲོ་སྙིང་ཐིག་མ་གཉིས་ལ། དང་པོར་བླ་མ་ཡང་ཐིག་དང་། ཕྱི་མར་
མཁའ་འགྲོ་ཡང་ཐིག་གཉིས་མཛད། ཡང་ཐིག་དེ་གཉིས་ཀའི་ཡང་ཏིག་ཟབ་མོ་ཡང་
ཐིག ། དེ་དག་གི་དགོངས་པ་གཅིག་ཏུ་དྲིལ་བ་རྫོགས་པ་ཆེན་པོ་ཀློང་ཆེན་སྙིང་ཐིག་
ཅེས་ངོ་མཚར་རྨད་དུ་བྱུང་བའི་ཆོས་བཀའ་ཕུན་སུམ་ཚོགས་པ་འདི་ཉིད་དོ། །
དེའི་ཕྱིར་ཆོས་རྗེ་ཀློང་ཆེན་པ་ནི་བསྟན་པ་འདི་ལ་སྟོན་པ་གཉིས་པ་ལྟ་བུར་བྱོན་
པས། རྗེ་དེ་ཉིད་ལས་ལྗོངས་འདི་ཉིད་ཀྱི་དབང་དུ་བྱས་ནའང་སྟོད་སྨད་བར་གསུམ་དུ་
བརྒྱུད་པའི་ཆུ་བོ་འབུམ་དུ་གྱེས་ཚུལ་མཆིས་མོད། དེ་དག་ལས་གྲགས་ཆེ་ཞིང་རྒྱུན་
བརྟན་པ་མཁས་གྲུབ་བདེ་ལེགས་དཔལ་དང་། གྲོག་མཁན་ཆེན་ཁྱབ་བརྡལ་ལྷུན་གྲུབ་
པའི་བརྒྱུད་པ་གཉིས་ལས། གཙོ་བོ་གྲོག་མཁན་ཆེན་ནས་བརྒྱུད་ཚུལ་རྩ་བར་བཀོད་
ཡོད། དེ་ནས་བླ་རབས་བཅུ་གཅིག་པ་རིག་འཛིན་གཏེར་བདག་གླིང་པའི་བར་དུ་ཡང་
བརྒྱུད་ཚུལ་ཕྱོགས་ཐམས་ཅད་དུ་གྱེས་པ་གྲངས་ཀྱིས་མི་ལང་བ་མ་ཟད་གཏེར་གླིང་རང་
ནས་ཀྱང་ཁྲི་ཆོས་སློབ་བརྒྱུད། གདན་རབས་བརྒྱུད་པ་སོགས་ཤིན་ཏུ་མང་བར་མངོན།
འདིར་གཙོ་བོ་སློབ་བརྒྱུད་ནས་ཀུན་མཁྱེན་འཇིགས་གླིང་གི་བར་དང་། གདན་ས་རང་
ནས་བརྒྱུད་པ་རྗེ་མཁྱེན་བརྩེའི་བར་ཏེ་གཉིས་ཀ་ཆུ་བོ་གཅིག་འདྲེས་སུ་གྱུར་ཡོད། རིག་
འཛིན་ཆེན་པོ་འཇིགས་གླིང་གི་ཐུགས་སྲས་འཇིགས་མེད་རྣམ་བཞི་སོགས་ཀྱི་གཙོས་
འཛམ་གླིང་ཤར་ནུབ་རྒྱ་མཚོའི་མཐའ་བར་ཁྱབ་པའི་བརྒྱུད་ཚུལ་རྣམ་གྲངས་མཐའ་ཡས་
པ་ཞིག་བྱུང་ཡང་། ཕྱིས་དུས་འདིར་རྒྱུན་རིང་ཞིང་རྐང་ཐུབ་པའི་དོན་བརྒྱུད་རྡོ་གྲུབ་ཆེན་
འཇིགས་མེད་ཕྲིན་ལས་འོད་ཟེར་དང་། འཇིགས་མེད་རྒྱལ་བའི་མྱུ་གུའི་དངོས་སློབ་
དཔལ་མཁྱེན་གཉིས་ཏེ་རྩ་བའི་བརྒྱུད་པ་ཆེན་པོ་གསུམ་རང་རེ་གདུལ་བྱའི་བསོད་
ནམས་ཀྱི་དཔལ་དུ་གྲུབ་པས་དེ་གསུམ་གྱི་རྩ་བའི་བརྒྱུད་ཚུལ་བཀོད་ཡོད་ལ། གཞན་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཡང་ཆོས་རྗེ་ཀུན་མཁྱེན་ནས་མཁན་ཆེན་ངག་གི་དབང་པོའི་བར་རིང་བརྒྱུད་ཚུལ་ཞིག་
དང་དམ་པ་དེ་ཉིད་ཆོས་རྗེ་ཀུན་མཁྱེན་གྱི་ཡེ་ཤེས་ཀྱི་སྐུས་དངོས་སུ་རྗེས་སུ་བཟུང་བས་ཉེ་
བརྒྱུད་ཀྱི་བརྒྱུད་ཚུལ་གཉིས་ཡོད། ཀུན་མཁྱེན་ངག་དབང་དཔལ་བཟང་ལ་རྫོགས་ཆེན་
དོན་བརྒྱུད་ཀྱི་དགོངས་པ་ཟིན་པའི་སློབ་མཆོག་མཐའ་ཡས་པ་ཞིག་ཡོད་པ་རྣམས་ཀྱི་
ནང་ནས་འདིར་ནི་ཆེས་མཆོག་ཏུ་གྱུར་པ་ཀ་ཆེན་བཞིའི་ཡ་གྱལ་འཕགས་པ་འཇིག་རྟེན་
དབང་ཕྱུག་མི་ཡི་སྒྱུ་འཕྲུལ་དུ་ཤར་བ་༧ཁྲིདགེ་ཡིད་བཞིན་དབང་རྒྱལ་ལམ་ཁྲོདགེ་
ཨ་རིག་རྡོ་རྗེ་འཆང་ཉིད་ནས་བརྒྱུད་ཚུལ་ཡིན་ལ། རྗེ་རྡོ་རྗེ་འཆང་ངག་དབང་དཔལ་
བཟང་གང་ཉིད་ནས་ཁྲོསྤྲུལ་ཨ་རིག་མཆོག་ལ་ད་ལྟ་ཁྱེད་ངའི་ཙར་བཅར་བ་ལགས་
ཀྱང་ཕྱིས་སུ་ངེད་ཕ་མ་བུ་གསུམ་ཁྱེད་ཀྱི་མདུན་དུ་འོང་བ་ཡིན་གསུངས་ཤིང་དོན་ལ་གནས་
པ་ལྟར་བླ་སློབ་ཕན་ཚུན་སྐྱེ་བ་ནས་ཚེ་རབས་ཐམས་ཅད་དུ་འབྲལ་མེད་དུ་བཞུགས་པས་
བརྒྱུད་པ་བཟང་པོ་དང་ལྡན་པ་ཡིན་ནོ། །
དམ་པ་དེ་ཉིད་ལས་བདག་ཅག་རྣམས་ཀྱི་འདྲེན་པ་བླ་ན་མ་མཆིས་པ་ཁྱབ་བདག་
འཁོར་ལོའི་མགོན་པོ་མཚན་བརྗོད་པར་དཀའ་ཡང་དོན་གྱི་ཀླད་དུ་མཚན་ནས་སྨོས་ན་
༧ཁམས་གསུམ་ཆོས་ཀྱི་རྒྱལ་པོ་འཇམ་དབྱངས་ལུང་རྟོགས་བསྟན་པའི་རྒྱལ་མཚན་
དཔལ་བཟང་པོ་གང་ཉིད་ལ་བརྒྱུད། བླ་མ་དམ་པ་དེ་ཉིད་ཀྱི་དགོངས་པ་ཡོངས་རྫོགས་
བུམ་པ་ཚད་ལྡན་ནས་ཚད་ལྡན་དུ་བྱོས་པ་ལྟར་ལྷག་པ་མེད་ཅིང་མ་གང་བ་མེད་པ་
རྫོགས་ཅིང་བླ་སློབ་དགོངས་པ་དབྱེར་མེད་གཅིག་ཏུ་གྱུར་པ་བདག་ཅག་རྣམས་ཀྱི་ངེས་
པ་དོན་གྱི་དགེ་བའི་བཤེས་གཉེན་ཆེན་པོ་གསུམ་ལྡན་རྡོ་རྗེ་འཛིན་པ་དོན་གྱི་སླད་དུ་
མཚན་ནས་སྨོས་ན། ༧སྤྲུལ་པའི་སྐུ་མཆོག་དགེ་སློང་ནམ་མཁའི་སྙིང་པོའམ་མཚན་
གཞན་ཐུབ་བསྟན་བསམ་གཏན་བཟང་པོ་ཕྱོགས་ལས་རྣམ་པར་རྒྱལ་བའི་སྡེ་དཔལ་
བཟང་པོ་གང་ཉིད་ལ་གདམས་པའི་བཀའ་ཡོངས་སུ་རྫོགས་པ་གཏད་པ་ཡིན་ནོ། །དེའི་

ཡ་ཆེན་ཆོས་འབྱུང་།
ཕྱིར་བརྒྱུད་པ་རིན་པོ་ཆེ་འདི་ཉིད་ནི། བརྒྱུད་པ་ཐག་ཧྲུལ་བྲེང་ཧྲུལ་ཅན་མ་ཡིན་པ།
བརྒྱུད་པ་གསེར་གྱི་ཉག་ཐག་ལ་དམ་སེལ་གྱི་གཡའ་ཡིས་མ་གོས་ཅིང་།གདམས་ངག་གི་
སརྒ་མ་ལོག་པ། བྱིན་རླབས་ཀྱི་ཚན་ཁ་མ་ཉམས་པ་བཞུགས་པ་འདི་ཀའོ། །
ཆོས་བྱུང་འདིའི་ནང་དུ་བརྒྱུད་པ་གསུམ་གྱི་སྒོ་ནས་མན་ངག་སྙིང་ཏིག་གཉིས་ཀྱི་
དགོངས་པ་བརྒྱུད་ཚུལ་མདོར་ན་ཆོས་སྐུ་ཀུན་ཏུ་བཟང་པོ་ནས་བདག་ཅག་རྣམས་ཀྱི་
དྲིན་ཆེན་རྩ་བའི་བླ་མ་ཐུབ་བསྟན་བསམ་གཏན་བཟང་པོའི་བར་བླ་རབས་ལྔ་བཅུ་རྩ་
ལྔ་ཙམ་ཞིག་གཙོ་བོར་བཀོད་ཡོད་ལགས། འོན་ཀྱང་བདག་ལྟ་བུ་ཅི་ཡང་མི་ཤེས་པ་
རྨོངས་པ་བས་ཀྱང་ཆེས་རྨོངས་པ་མདོ་རྒྱུད་མན་ངག་དང་བཅས་པའི་གཞུང་ལ་ཐོས་རྒྱ་
དང་བསམ་རྒྱ་གང་ཡང་མེད་ཅིང་སྒོམ་པའི་ཉམས་མྱོང་ཏིལ་གྱི་རྡུལ་ཙམ་ཡང་མེད་པ་
ཞིག་གིས་འདི་ལྟའི་བྱ་བ་སྒྲུབ་པའི་འོས་བབས་དང་ཆ་རྐྱེན་རྩ་བ་ནས་མི་ལྡན་པ་ཞིག་ཏུ་
རང་ཐག་ཆོད་མོད། ཡིན་ནའང་རང་ཉིད་ཆོས་ཟབ་མོ་འདིའི་སྒོ་རུ་ཞུགས། ཆོས་དང་བླ་
མ་ལ་གཞན་གྱི་ཟེར་རྗེས་འབྲངས་པ་ཙམ་མ་ཡིན་པར་རང་སྟོབས་ཀྱིས་དད་གུས་མི་
དམན་པ་ཙམ་ཐོབ་པ་ལ་རྟེན་ནས་རྒྱལ་བ་རིག་འཛིན་གོང་མ་རྣམས་ཀྱི་བཀའ་དྲིན་དྲན་
པ་དང༌། ཆོས་འདིའི་བཀའ་དྲིན་དངོས་ཐོབ་ཀྱི་འདྲེན་མཆོག་དཔལ་ལྡན་བླ་མ་གྲུབ་
དབང་རྡོ་རྗེ་འཆང་ཡབ་སྲས་གཉིས་ཀྱི་བཀའ་དྲིན་གསོ་བ་དང་། རང་ཉིད་ཀྱང་ཆོས་
ཟབ་མོ་འདི་ཉིད་ལ་བག་ཆགས་ཡང་དག་པ་ཞིག་འཇོག་པའི་ཕྱིར་དང་། གཉིས་ནས་
ཆོས་བརྒྱུད་འདིའི་བླ་རབས་འགའ་ཞིག་གི་རྣམ་ཐར་གྱི་དཔེ་ཡང་དག་པ་ཞིག་དཀོན་
པས་གུས་ནས་མ་དཔེ་རྩད་འཚོལ་བྱས་ཐར་གཤམས་ཀྱི་དཔེ་དེ་དག་ལག་སོན་ཐུབ་པར་
རྟེན། མ་བསྐུལ་དང་བླངས་ཀྱིས་སྒོ་ནས་རང་དང་སྐལ་བ་མཉམ་པའི་ཆོས་མཐུན་གྱི་
གྲོགས་རྣམས་ཀྱི་ངོར་རིག་འཛིན་བརྒྱུད་པ་དེ་དག་གི་མཛད་རྗེས་བཟང་པོ་རྣམས་རྒྱས་
བསྡུས་རན་པ་ཞིག་གཟིགས་འབུལ་ཞུས་ན་ཅུང་ཟད་ཕན་ནམ་སྙམ་པའི་ཀུན་ནས་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཏེ། འདི་ལྟར་བགྱིས་བ་ཡིན་ལགས། དེ་ཡང་རང་བཟོ་དང་རྨོངས་ཚོད་ཙམ་མ་
ཆོས་རྗེ་ཀུན་མཁྱེན་ཆེན་པོས་མཛད་པའི་བཱི་མའི་གསང་བ་སྙིང་ཐིག་དང་།པདྨའི་
འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ་གཉིས་དང༌། སྨྱོ་ཤུལ་ལུང་སྤྲུལ་
སྒྲུབ་བསྟན་པའི་ཉི་མའི་དངོས་སློབ་སྙན་ཞི་མཁན་པོ་འཇམ་དབྱངས་རྡོ་རྗེས་
པས་རྫོགས་ཆེན་ཆོས་འབྱུང་།དཔེ་འདི་དཀོན། སྐྱབས་རྗེ་གྲུབ་དབང་བླ་མ་ལུང་
རྒྱལ་མཚན་མཆོག་གིས་མཛད་པའི་ཁྲོདགེ་ཨ་རིག་རྡོ་རྗེ་འཆང་གི་རྣམ་ཐར་
སལ་ཡིད་ཀྱི་མུན་སེལ། གྲུབ་དབང་བླ་མ་གང་ཉིད་ཀྱི་རང་རྣམ་ཕྱག་རྫོགས་ཟུང་
སྤྲོ་དགའི་སྒྲ་དབྱངས་སོགས་རྣམ་ཐར་རྒྱས་པ་རྣམས་དང་། མཁན་ཡེ་ཤེས་དོན་
-ཀྱིས་མཛད་པའི་སྤྲུལ་སྐུ་ཡིད་བཞིན་ནོར་བུའི་རྟོགས་བརྗོད་བསྡུས་པ་དད་
པདྨོ་འབྱེད་པའི་ཉིན་བྱེད་སོགས་གཞིར་བཟུང་ཐོག་ནས་གང་བདེར་རྩོམ་
ས་ཞུས་ཅིང་། དེ་མིན་ཡིག་ཆ་ཚད་ལྡན་རེ་དང་། བླ་མ་ཡབ་སྲས་གཉིས་ཀྱི་ཞལ་
མན་ངག་རྣམས་རང་བློར་གང་ངེས་དང་རང་གི་ཟིན་བྲིས་སོགས་ལས་ཁ་སྐོང་རེ་
ཡོད་ཀྱང་དེ་ཐམས་ཅད་ལ་འགལ་འཁྲུལ་ཡོད་མེད་ཆ་མ་འཚལ་བས། རང་ཉིད་
དྲེན་མཆོག་རྩ་བའི་བླ་མ་མཆོག་སྤྲུལ་རྡོ་རྗེ་འཆང་ཉིད་ལ་གཟིགས་ཕུལ་ཞུས་པས་
ཁགཟིགས་མཛད་ཅིང་བཀའི་གནང་བ་ཐོབ་པ་ལ་བརྟེན་ནས་འདི་ལྟར་བགྱིས་
ན། །
ཆོས་འབྱུང་འདི་ཉིད་ཀྱི་ནང་མ་རྟོགས་པ་དང་ལོག་པར་རྟོག་པ་སོགས་ནོངས་
དང་། ཆོས་ཀྱི་སྤྱན་དང་ལྡན་པའི་བསྟན་འཛིན་གྱི་སྐྱེས་མཆོག་དམ་པ་རྣམས་ཀྱི་
ར་མཐོལ་ལོ་བཤགས་བཟོད་པར་གསོལ་བ་ཡིན་ནོ། །འདིར་འབད་རྣམ་དཀར་
གས་ཐམས་ཅད་སྤྱིར་༧འཇིག་རྟེན་ཐམས་ཅད་ཀྱི་མ་འདྲིས་པའི་མཛའ་བཤེས་

ཡ་ཆེན་ཆོས་འབྱུང་།
ཆེན་པོ་ཀུན་མཁྱེན་སྟོབས་བཅུ་མངའ་བ་མཉམ་མེད་ཤཱཀྱ་སེང་གེའི་བསྟན་པ་རིན་པོ་ཆེ་
སྤྱི་དང་། བྱེ་བྲག་རྒྱལ་བ་རྫོགས་ཆེན་པའི་བསྟན་པ་རིན་ཆེན་གསེར་གཙོ་ལྟ་བུ་འདི་ཉིད་
ཕྱོགས་དུས་གནས་སྐབས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པ་དང་། འདྲེན་
མཆོག་དཔལ་ལྡན་བླ་མས་གཙོས་ཕྱོགས་དང་རིས་སུ་མ་ཕྱེས་པའི་བསྟན་འཛིན་གྱི་
སྐྱེས་བུ་དམ་པ་གང་ན་སུ་བཞུགས་པ་ཐམས་ཅད་ཀྱི་སྐུ་ཚེ་བརྟན་ཅིང་མཛད་ཕྲིན་རྒྱས་པ་
ཐུགས་ཀྱི་གསང་བ་གསུམ་གྱི་བཞེད་དགོངས་མཐའ་དག་འབད་མེད་ལྷུན་གྱིས་འགྲུབ་
པ་དང་། རང་གི་ཚེ་འདིའི་ཕ་མས་ཐོག་དྲངས་མཁའ་ཁྱབ་སེམས་ཅན་ཐམས་ཅད་མྱུར་བ་
ཉིད་དུ་རྣམ་མཁྱེན་རྒྱལ་བའི་གོ་འཕང་རིན་པོ་ཆེ་ཐོབ་པའི་རྒྱུ་དམ་པར་ཤོག་ཅིག །
ཅེས་པ་འདི་ཡང་༧སྐྱབས་རྗེ་བླ་མའི་གདན་ས་མདོ་ཁམས་ཡ་ཆེན་ཆོས་ཀྱི་ཞིང་ཁམས་ཀྱི་འཁོར་འདས་
ཆོས་ཉིད་གླིང་གི་རང་ཤག་ལྷུན་གྲུབ་འོད་གསལ་ཁང་སྤྱིལ་ནས་སྙོམ་ལས་པ་ཨརྱ་དེ་བར་འབོད་པ་དེས་རབ་
གནས་ཤིང་རྟ་ལོའི་ཆོ་འཕྲུལ་ཟླ་བའི་ཚེས་༡༠ཉིན་ཏེ་དཀར་ཕྱོགས་རྫོགས་པ་གཉིས་པར་སྦྱར་བའོ།། །།
དགེའོ།།

དཀར་ཆག་
དཀར་ཆག
བླ་མའི་རྒྱང་འབོད་ཐུགས་རྗེ་མྱུར་འཇུག་ཅེས་བྱ་བ་བཞུགས་སོ། །.. 
•....༡
གསང་ཆེན་སྔ་འགྱུར་ངེས་དོན་རྫོགས་པ་ཆེན་པོའི་རིག་འཛིན་བརྒྱུད་པའི་རིང་ལུགས་དྲི་མ་མེད་པར་
འཛིན་པའི་ཆོས་སྡེ་ཆེན་པོ་དཔལ་ཡ་ཆེན་ཨོ་རྒྱན་བསམ་གཏན་གླིང་གི་དོན་དམ་གྱི་སྙིང་སྟོབས་རིག་
པའི་རང་སྒྲ་ཞེས་བྱ་བ་བཞུགས་སོ། ། ......
རྒྱལ་བ་དགོངས་པ་བརྒྱུད་པ།....
རིག་འཛིན་བརྡ་ཡིས་བརྒྱུད་པ།.......
སྤྲུལ་སྐུ་དགའ་རབ་རྡོ་རྗེའི་རྣམ་ཐར། ....
སློབ་དཔོན་འཇམ་དཔལ་བཤེས་གཉེན་གྱི་རྣམ་ཐར། .…. ..
རིག་འཛིན་ཤྲཱི་སེངྷའི་རྣམ་ཐར། ..
མཁས་པ་ཛྙཱ་ན་སུ་ཏྲའི་རྣམ་ཐར།
པཎ་ཆེན་བཱི་མ་མི་ཏྲའི་རྣམ་ཐར།
གང་ཟག་སྙན་ཁུངས་ཀྱི་བརྒྱུད་པ།.............…...
ཉང་བན་ཏིང་འཛིན་བཟང་པོའི་རྣམ་ཐར། .... 
•• •...• ༡༤
སྦས་བློ་གྲོས་དབང་ཕྱུག་གི་རྣམ་ཐར། …...…........ 
འབྲོམ་སྟོན་རིན་ཆེན་འབར་གྱི་རྣམ་ཐར། ...• .• 。 ་་་་་་་་་་་་་་་་་་་་་་་་་་་་
གནས་བརྟན་ལྡང་མ་ལྷུན་རྒྱལ་གྱི་རྣམ་ཐར། ..
ལྕེ་བཙུན་སེང་གེ་དབང་ཕྱུག་གི་རྣམ་ཐར། .....
རྒྱལ་བ་ཞང་སྟོན་གྱི་རྣམ་ཐར། .

དཀར་ཆག
མཁས་པ་ཉི་འབུམ་གྱི་རྣམ་ཐར།....... 
ང
ཆོས་བདག་གུ་རུ་ཇོ་འབེར་གྱི་རྣམ་ཐར།.....
འཁྲུལ་ཞིག་སེང་གེ་རྒྱབ་པའི་རྣམ་ཐར།... 
གྲུབ་ཆེན་མེ་ལོང་རྡོ་རྗེའི་རྣམ་ཐར།.......
རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར། ..... 
ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་ཀྱི་རྣམ་ཐར། ...
པདྨའི་མཁའ་འགྲོ་སྙིང་ཐིག་གི་ལོ་རྒྱུས་རིན་ཆེན་ཕྲེང་བ་ཞེས་བྱ་བ་བཞུགས་སོ། །......... 
ཙུ
རིག་འཛིན་བརྡ་ཡི་བརྒྱུད་པ། ..... 
$
སྤྲུལ་སྐུ་དགའ་རབ་རྡོ་རྗེ་དང་ཤྲཱི་སེངྒའི་རྣམ་ཐར་མདོ་ཙམ་བརྗོད་པ།.…............…...... 
$
གུ་རུའི་རྣམ་པར་ཐར་པ། ......... 
$
སློབ་དཔོན་ཆེན་པོས་ཤྲཱི་སེངྷའི་མདུན་ནས་འོད་གསལ་རྫོགས་པ་ཆེན་པོ་ཇི་ལྟར་གསན་ཚུལ། 
བྱཱ
མཁའ་འགྲོ་ཡེ་ཤེས་མཚོ་རྒྱལ་གྱི་རྣམ་ཐར།.….... ..................༧༩
ཨོ་རྒྱན་ཆེན་པོས་ཤྲཱི་སེདྷ་ལས་གསན་པའི་ཡང་གསང་བླ་མེད་གསང་བ་སྙིང་ཐིག་གི་སྐོར་རྣམས་
ཐུགས་ཀྱི་གཟུངས་མ་མཚོ་རྒྱལ་ལ་མནོག་ཆོས་སུ་བསྩལ་ཚུལ། ................
གང་ཟག་སྙན་ཁུང་དུ་བརྒྱུད་པ།.....….
གུ་རུ་ནས་བརྒྱུད་པའི་ཉེས་བརྒྱུད་གཏེར་མ་སྤྱིའི་རིམ་པ།…........
པདྨའི་མཁའ་འགྲོ་སྙིང་ཏིག་གི་བརྒྱུད་ཚུལ།......
གཏེར་སྟོན་པདྨ་ལས་འབྲེལ་རྩལ་གྱི་རྣམ་ཐར། …..... 
བྱ
རྒྱལ་སྲས་ལེགས་ལྡན་གྱི་རྣམ་ཐར།.. ..….….. 
བྱ
ཀུན་མཁྱེན་གྱི་རྣམ་ཐར་མདོར་ཙམ་བརྗོད་པ། ....…...…...
མཁན་ཆེན་ཁྱབ་བརྡལ་ལྷུན་གྲུབ་ཀྱི་རྣམ་ཐར།. .. ༡༠༢

དཀར་ཆག
སྤྲུལ་སྐུ་གྲགས་པ་འོད་ཟེར་གྱི་རྣམ་ཐར།....... 
........: ༡༠༣
འཁྲུལ་ཞིག་སངས་རྒྱས་དབོན་པོའི་རྣམ་ཐར། 
...…....༡°༥
རྒྱལ་སྲས་ཟླ་བ་གྲགས་པའི་རྣམ་ཐར། ..... 
གྲུབ་ཆེན་ཀུན་བཟང་རྡོ་རྗེའི་རྣམ་ཐར།.... 
....༡༡༡
ཆོས་རྗེ་ཀུན་དགའ་རྒྱལ་མཚན་གྱི་རྣམ་ཐར།.…... 
• ༡༡༢
སྤྲུལ་སྐུ་སྣ་ཚོགས་རང་གྲོལ་གྱི་རྣམ་ཐར། .... 
༡༡༤
སྤྲུལ་སྐུ་བསྟན་འཛིན་གྲགས་པའི་རྣམ་ཐར། .... 
༡༡༧
མཁས་གྲུབ་མདོ་སྔགས་བསྟན་འཛིན་གྱི་རྣམ་ཐར། .... 
•。。。。。。• ༡༡༩
རིག་འཛིན་ཆེན་པོ་ཕྲིན་ལས་ལྷུན་གྲུབ་ཀྱི་རྣམ་ཐར། ..... 
•..• ༡༢༡
གཏེར་ཆེན་འགྱུར་མེད་རྡོ་རྗེའི་རྣམ་ཐར། ........….….... 
• • • • • ༡༢༤
རྒྱལ་སྲས་རིན་ཆེན་རྣམ་རྒྱལ་གྱི་རྣམ་ཐར། ..... 
རབ་འབྱམས་པ་ཨོ་རྒྱན་ཆོས་གྲགས་ཀྱི་རྣམ་ཐར
གྲུབ་དབང་ཤྲཱི་ན་ཐའི་རྣམ་ཐར།…..... 
༡༤༠
རིག་འཛིན་ཆེན་པོ་འཇིགས་མེད་གླིང་པའི་རྣམ་ཐར།.... 
•.... ༡༤༢
འཇིགས་མེད་རྒྱལ་བའི་མྱུ་གུའི་རྣམ་ཐར།......….....….. 
•。。。 ༡༥༩
ཨོ་རྒྱན་འཇིགས་མེད་ཆོས་ཀྱི་དབང་པོའི་རྣམ་ཐར། ....... 
•... ༡༧%
ལུང་རྟོགས་བསྟན་པའི་ཉི་མའི་རྣམ་ཐར། . 
བདར།
མཁན་ཆེན་རྡོ་རྗེ་འཆང་ངག་དབང་དཔལ་བཟང་གི་རྣམ་ཐར།…............ 
• ༡༩༥
ཁྲོདགེ་ཨ་རིག་རིན་པོ་ཆེའི་རྣམ་ཐར།… ...... ...…...... ༢༠༥
༧སྐྱབས་རྗེ་བླ་མ་གྲུབ་དབང་ལུང་རྟོགས་བསྟན་པའི་རྒྱལ་མཚན་དཔལ་བཟང་པོ་མཆོག་གི་རྣམ་ཐར།
.........༢༢༤
و
در

དཀར་ཆག་
སྐྱབས་རྗེ་རྡོ་རྗེ་འཆང་མཆོག་སྤྲུལ་གསང་སྔགས་བསྟན་འཛིན་གྱི་རྣམ་ཐར། ... ....…..….... 
• ༢༦༦
ཐོག་མར་རྒྱལ་བའི་ལུང་གི་ཟིན་ཚུལ། ........... ༢༦༧
སྐུ་འཁྲུངས་ཤིང་བླ་མ་དམ་པ་དང་མཇལ་ཚུལ། ..............
གདམས་ངག་གསན་ཅིང་ལམ་ལ་བསླབ་པས་ཉམས་རྟོགས་རྒྱས་ཚུལ། ...….. ...…...• • • ༢༧༧
སྐུ་འཚོ་ཞིང་གཞེད་ནས་བསྟན་པ་དང་འགྲོ་བའི་དོན་རླབས་ཆེན་མཛད་ཚུལ། .......... 
• རར།
མཇུག་བྱང་། .... ༣༠༥
བརྒྱུད་པའི་གསོལ་འདེབས། ..... 
༣༠༨
ཀློང་ཆེན་སྙིང་ཐིག་ལས་གཞི་ལམ་འབྲས་བུའི་སྨོན་ལམ་བཞུགས། ........ 
• ༣༡༠
བདེན་ཚིག་གྲུབ་པའི་པྲ་ཎི་དྷ་རྣམ་མཁྱེན་གྲོང་འཇུག་ཅེས་བྱ་བ་བཞུགས... 
..... ༣༡༢༢
བླ་མའི་ཞབས་བརྟན་རྡོ་རྗེའི་རང་གདངས། ....... 
༣༡༥
གྲུབ་དབང་བླ་མའི་ཡང་སྤྲུལ་མྱུར་འབྱོན་གསོལ་འདེབས། .......... 
• • • ༣༡༥
༣༡༦
སྨོན་ལམ་གྱི་རིམ་པ། ...…...
༧སྐྱབས་རྗེ་མཆོག་གིས་གནང་བའི་ཆོས་འབྱུང་འདིའི་སྨོན་ཚིག །.........

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
༄༅། །ཆོས་དབྱིངས་དགོངས་པའི་ཀློང་མཛོད་ལས་བླ་མའི་རྒྱང་འབོད་ཐུགས་རྗེ་
མྱུར་འཇུག་ཅེས་བྱ་བ་བཞུགས་སོ། །
༄༅། ། ན་མོ་གུ་རུ། ཁྱབ་བརྡལ་ལྷུན་གྲུབ་གདོད་མའི་གཞི་ཀློང་གི་ཞིང་ན། །ཡེ་
གྲོལ་ཆོས་སྐུ་ཀུན་ཏུ་བཟང་པོ་དེ་མཁྱེན་ནོ། །མ་བཅོས་ཡེ་བབས་ངང་ནས་གསོལ་བ་རང་
འདེབས་ན། ། རྩོལ་མེད་ཀ་དག་ཟིན་པའི་དངོས་གྲུབ་ཅིག་ཞུའོ། །ལྷུན་གྲུབ་གཞི་སྣང་
འོད་ལྔའི་དཀྱིལ་འཁོར་གྱི་དབུས་ན། །ལོངས་སྐུའི་སྟོན་པ་རྡོ་རྗེ་འཆང་ཆེན་དེ་མཁྱེན་ནོ། །
རང་བྱུང་རང་ཤར་ངང་ནས་གསོལ་བ་རང་འདེབས་ན། །རང་སྣང་དོན་གྱི་འོག་མིན་
འཆར་བ་ཞིག་ཞུའོ། །ལོངས་སྐུ་ངེས་པ་ལྔ་ལྡན་འོག་མིན་གྱི་ཞིང་ན། །རྒྱལ་ཀུན་ཕྲིན་
ལས་རྡོ་རྗེ་སེམས་དཔའ་དེ་མཁྱེན་ནོ། །བདེ་སྟོང་དབྱེར་མེད་ངང་ནས་གསོལ་བ་རང་
འདེབས་ན། །སྡིག་ལྟུང་རང་སར་གྲོལ་བའི་དངོས་གྲུབ་ཅིག་ཞུའོ། །ཆོས་དབྱིངས་རྣམ་
དག་གདོད་མའི་ཀ་དག་གི་ཞིང་ན། །འབུམ་ཕྲག་དྲུག་ཅུའི་སྟོན་པ་དགའ་རབ་རྗེ་མཁྱེན་
ནོ༑ ༑དུས་གསུམ་ལས་འདས་ངང་ནས་གསོལ་བ་རང་འདེབས་ན། །ཡང་གསང་བསྟན་
པའི་བདག་པོའི་དངོས་གྲུབ་ཅིག་ཞུའོ། །འཇའ་ལུས་འཕོ་ཆེན་དྭངས་མའི་དཀྱིལ་འཁོར་
གྱི་དབུས་ན། །གྲུབ་པའི་དབང་ཕྱུག་འཇམ་དཔལ་བཤེས་གཉེན་དེ་མཁྱེན་ནོ། །འཕོ་
འགྱུར་འཛིན་པ་བྲལ་བའི་གསོལ་བ་རང་འདེབས་ན། །སྣང་ཤེས་ཞེན་པ་དག་པའི་
དངོས་གྲུབ་ཅིག་ཞུའོ། །འོད་སྣང་རང་དག་ཡེ་ཤེས་ལྔ་ལྡན་གྱི་ཞིང་ན། །འཇའ་ལུས་སྐུ་
མཆོ་ཤྲཱི་སེང་ཧ་དེ་མཁྱེན་ནོ། །རང་བྱུང་རྩོལ་བྲལ་ངང་ནས་གསོལ་བ་རང་འདེབས་ན། །
ཚེ་འདིར་འོད་སྐུར་གྲོལ་བའི་དངོས་གྲུབ་ཅིག་ཞུའོ། །མདོ་རྒྱུད་མན་ངག་ཟབ་མོའི་
དཀྱིལ་འཁོར་གྱི་ཞིང་ན། །མཁས་ཤིང་གྲུབ་བརྙེས་ཛྙཱ་ན་སུ་ཏྲ་དེ་མཁྱེན་ནོ། །རང་རྩལ་མ་

ཡ་ཆེན་ཆོས་འབྱུང་།
འགག་ངང་ནས་གསོལ་བ་རང་འདེབས་ན། །འཁོར་འདས་གནས་ལུགས་རྟོགས་པའི་
དངོས་གྲུབ་ཅིག་ཞུའོ། །འབྱུང་བ་རང་དག་རྒྱལ་བའི་ཞིང་ཁམས་ཀྱི་དབུས་ན། །གྲུབ་
བརྒྱའི་གཙུག་རྒྱན་བཱི་མ་མི་ཏྲ་དེ་མཁྱེན་ནོ། །རང་བྱུང་རང་ཤར་ངང་ནས་གསོལ་བ་རང་
འདེབས་ན། །འབྱུང་བ་རང་སར་གྲོལ་བའི་དངོས་གྲུབ་ཅིག་ཞུའོ། །མ་བཀོད་ལྷུན་གྲུབ་
ཟངས་མདོག་དཔལ་རི་ཡི་ཞིང་ན། ། མ་ལུས་རྒྱལ་བའི་སྤྱི་དཔལ་པད་འབྱུང་རྗེ་མཁྱེན་ནོ། །
མ་བཙལ་རང་གྲོལ་ངང་ནས་གསོལ་བ་རང་འདེབས་ན། །མ་ལུས་འགྲོ་བ་འདྲེན་པའི་
དངོས་གྲུབ་ཅིག་ཞུའོ། །དབྱིངས་ཡེ་འཛིན་པ་དག་པའི་རང་བྱུང་གི་ཞིང་ན། །དུས་
གསུམ་རྒྱལ་བའི་ཡུམ་གཅིག་མཚོ་རྒྱལ་རྗེ་མཁྱེན་ནོ། །བདེ་ཆེན་ཡེ་ཤེས་ངང་ནས་
གསོལ་བ་རང་འདེབས་ན། །བདེ་སྟོང་གཉིས་འཛིན་བྲལ་བའི་དངོས་གྲུབ་ཅིག་ཞུའོ། །
ཕུང་ལྔ་འོད་སྐུར་གྲོལ་བའི་དཀྱིལ་འཁོར་གྱི་དབུས་ན། །སྤྲུལ་པའི་ཐུགས་སྲས་ཏིང་
འཛིན་བཟང་པོ་དེ་མཁྱེན་ནོ། །རྩོལ་མེད་རང་བཞག་ངང་ནས་གསོལ་བ་རང་འདེབས་
ན༑ ༑སྣང་སྲིད་འོད་གསལ་འཆར་བའི་དངོས་གྲུབ་ཅིག་ཞུའོ། །རྒྱལ་བའི་སྡེ་སྣོད་རིན་
ཆེན་རྣམ་གསུམ་གྱི་ཞིང་ན། ། རྒྱུ་འབྲས་དོན་སྟོན་ལྡང་མ་ལྷུན་རྒྱལ་དེ་མཁྱེན་ནོ། །ཡིད་
ཆེས་དད་པའི་ངང་ནས་གསོལ་བ་རང་འདེབས་ན། །རྒྱུ་འབྲས་སྤང་བླང་ནུས་པའི་
དངོས་གྲུབ་ཅིག་ཞུའོ། །རང་སྣང་འོག་མིན་འུ་ཡུག་དཔལ་རི་ཡི་གནས་ན། །ཟག་པ་
རང་ཟད་སེང་ཧ་ཤྭ་ར་དེ་མཁྱེན་ནོ། །གཟུང་འཛིན་བྲལ་བའི་ངང་ནས་གསོལ་བ་རང་
འདེབས་ན། །འབྱུང་བ་རང་སར་གྲོལ་བའི་དངོས་གྲུབ་ཅིག་ཞུའོ། །མི་འགྱུར་ལྷུན་གྲུབ་
འོད་གསལ་གཞལ་ཡས་ཀྱི་གནས་ན། །སྤྲུལ་པའི་སྐུ་མཆོག་རྒྱལ་བ་ཞང་སྟོན་དེ་མཁྱེན་
ནོ༑ ༑རྩོལ་མེད་རང་བཞག་ངང་ནས་གསོལ་བ་རང་འདེབས་ན། །མ་བཅོས་གནས་ལུགས་
རྟོགས་པའི་དངོས་གྲུབ་ཅིག་ཞུའོ། །རྩ་རླུང་ཐིག་ལེ་རང་དག་བདེ་ཆེན་གྱི་ཞིང་ན། །གྲུབ་
པའི་ཐུགས་སྲས་ཉི་ཟླ་ཆོས་རྗེ་དེ་མཁྱེན་ནོ། །དགའ་བཞི་ཡེ་ཤེས་ངང་ནས་གསོལ་བ་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རང་འདེབས་ན། །བདེ་སྟོང་ལྷན་ཅིག་རྟོགས་པའི་དངོས་གྲུབ་ཅིག་ཞུའོ། །འོག་མི
ཆོས་ཀྱི་དབྱིངས་ཀྱི་ཕོ་བྲང་གི་ཞིང་ན། །གྲུབ་པ་མཆོག་ཐོབ་གུ་རུ་ཇོ་འབེར་དེ་མཁྱེན་ནོ།
སྣང་སྲིད་གཉིས་དག་ངང་ནས་གསོལ་བ་རང་འདེབས་ན། །དག་པ་རབ་འབྱམས
འཆར་བའི་དངོས་གྲུབ་ཅིག་ཞུའོ། །བདེན་བཞི་འཁོར་འདས་དབྱེར་མེད་ཞི་གནས་ཀྱི
ཞིང་ན། །བདེན་ཞེན་འཁྲུལ་ཞིག་སེང་གེ་རྒྱབ་པ་དེ་མཁྱེན་ནོ། །ཡིན་མིན་བློ་འད༤
ངང་ནས་གསོལ་བ་རང་འདེབས་ན། །བདག་འཛིན་འཁྲུལ་པ་ཞིག་པའི་དངོས་གྲུབ
ཅིག་ཞུའོ། །གཞི་སྣང་ལྷུན་གྲུབ་རྒྱལ་བ་སྐུ་གསུམ་གྱི་ཞིང་ན། །འོད་སྐུར་གྲོལ་བ་མེ
ལོང་རྡོ་རྗེ་དེ་མཁྱེན་ནོ། ། སྒོ་ཡུལ་རླུང་རིག་ཡེ་བབས་གསོལ་བ་རང་འདེབས་ན། །ཕུང་
འོད་སྐུར་གྲོལ་བའི་དངོས་གྲུབ་ཅིག་ཞུའོ། །རྒྱལ་ཀུན་དགོངས་པ་མཐར་ཕྱིན་ཆོས་ཟ་
ཀྱི་ཀློང་ན། །སྤྲུལ་པའི་སྐུར་སྟོན་ཀུ་མ་རཱ་ཛ་དེ་མཁྱེན་ནོ། །འཁོར་འདས་གཉིས་མེ་
ངང་ནས་གསོལ་བ་རང་འདེབས་ན། །ཟག་མེད་ཆོས་སྐུར་འགྲུབ་པའི་དངོས་གྲུབ་ཅིག
ཞུའོ། །སྣང་བཞི་མཐར་རུ་ཕྱིན་པའི་ཆོས་དབྱིངས་ཀྱི་ཀློང་ན། །ཆོས་སྐུའི་སྟོན་པ་
མེད་འོད་ཟེར་དེ་མཁྱེན་ནོ། །ཡེ་སྟོང་འཛིན་བྲལ་ངང་ནས་གསོལ་བ་རང་འདེབས་ན།
གཞོན་ནུ་བུམ་སྐུར་གྲོལ་བའི་བཀའ་དྲིན་ཞིག་ཞུའོ། །རྩལ་སྣང་རང་དག་རྒྱལ་བའི
ཞིང་ཁམས་ཀྱི་གནས་ན། ། 
ཆེ་སྐུ་མཆོག་འཛིནསྤྲུལ་པའི་སྐུ་མཆོག་འཇིགས་མེད་གླིང་པ་དེ་མཁྱེན་ནོ།
གང་ཤར་བདེ་སྟོང་ངང་ནས་གསོལ་བ་རང་འདེབས་ན། །རང་གདངས་སྒྲོན་དྲུག་འཆཟ
རང་གདངས་ལ་ཞིང་ན
བའི་དངོས་གྲུབ་ཅིག་ཞུའོ། །རང་སྣང་བདེ་ཆེན་དག་པའི་དཀྱིལ་འཁོར་གྱི་ཞིང་ན།།
ཐུགས་རྗེའི་མངའ་བདག་རྒྱལ་བའི་མྱུ་གུ་དེ་མཁྱེན་ནོ། །བདེ་སྟོང་དབྱེར་མེད་ངང་ནས
གསོལ་བ་རང་འདེབས་ན། །རྒྱལ་བའི་ཕྲིན་ལས་མཛད་ནུས་དངོས་གྲུབ་ཅིག་ཞུའོ།
ཀུན་ཁྱབ་ཕྱམ་བརྡལ་རྒྱལ་བའི་ཞིང་ཁམས་ཀྱི་དབུས་ན། ། ཨོ་རྒྱན་འཇིགས་མེད་ཆོས
ཀྱི་དབང་པོ་དེ་མཁྱེན་ནོ། །རང་གྲོལ་འཛིན་པ་དག་པའི་གསོལ་བ་རང་འདེབས་ན།

ཡ་ཆེན་ཆོས་འབྱུང་།
རང་བྱུང་རང་སངས་རྒྱ་བའི་དངོས་གྲུབ་ཅིག་ཞུའོ། །ལྷུན་གྲུབ་རང་བྱུང་མ་འགགས་
ཚད་ཕེབས་ཀྱི་ཞིང་ན། །གྲུབ་བརྙེས་ལུང་རྟོགས་བསྟན་པའི་ཉི་མ་དེ་མཁྱེན་ནོ། །ཀུན་
ཁྱབ་བརྗོད་བྲལ་ངང་ནས་གསོལ་བ་རང་འདེབས་ན། །ཀུན་གསལ་ཁྱད་ཆོས་དྲུག་
ལྡན་དངོས་གྲུབ་ཅིག་ཞུའོ། །རྩོལ་གྲུབ་ཡེ་གྲོལ་གདོད་མའི་ཞིང་ཁམས་ཀྱི་དབུས་ན། །
སྣང་བཞི་མཐར་སོན་པདྨ་ལས་འབྲེལ་རྩལ་མཁྱེན་ནོ། །གཏད་མེད་རྒྱ་ཡན་ངང་ནས་
གསོལ་བ་རང་འདེབས་ན། །འཇའ་ལུས་འཕོ་ཆེན་འགྲུབ་པའི་དངོས་འགྲུབ་ཅིག་ཞུའོ། །
མ་བཅོས་ཆོས་དབྱིངས་རིག་པ་རང་གྲོལ་གྱི་ཞིང་ན། །སྤྲུལ་པའི་སྐུ་མཆོག་རིག་འཛིན་
དབང་ཕྱུག་དེ་མཁྱེན་ནོ། །རང་ཤར་རང་གྲོལ་ངང་ནས་གསོལ་བ་རང་འདེབས་ན། །
རྩོལ་མེད་གནས་ལུགས་རྟོགས་པའི་དངོས་གྲུབ་ཅིག་ཞུའོ། །དག་དབྱིངས་སྤྲོས་པ་བྲལ་
བའི་གནས་ལུགས་ཀྱི་ཞིང་ན། །གྲུབ་བརྙེས་མི་འགྱུར་འོད་གསལ་རྡོ་རྗེ་དེ་མཁྱེན་ནོ། །
རྩོལ་བྲལ་ཀུན་གསལ་ངང་ནས་གསོལ་བ་རང་འདེབས་ན། །རང་བྱུང་རྩོལ་མེད་རྟོགས་
པའི་དངོས་གྲུབ་ཅིག་ཞུའོ། །འཁོར་འདས་རང་གྲོལ་གཉུག་མ་ཡེ་ཤེས་ཀྱི་ཀློང་ན། །
ཐུགས་རྗེའི་མངའ་བདག་འཇམ་དཔལ་རྒྱལ་མཚན་དེ་མཁྱེན་ནོ། །གསལ་སྟོང་འཛིན་
བྲལ་ངང་ནས་གསོལ་བ་རང་འདེབས་ན། །རྒྱུད་གསུམ་དབྱེར་མེད་རྟོགས་པའི་དངོས་
གྲུབ་ཅིག་ཞུའོ། །རིག་དབྱིངས་བདེ་གཤེགས་སྙིང་པོ་རྒྱལ་ཀུན་གྱི་ཞིང་ན། །གྲུབ་པའི་
ཐུགས་སྲས་འགྱུར་མེད་རྡོ་རྗེ་དེ་མཁྱེན་ནོ། །མ་བཅོས་ཡེ་བབས་ངང་ནས་གསོལ་བ་
རང་འདེབས་ན། །དོན་བརྒྱུད་དགོངས་པ་རྟོགས་པའི་དངོས་གྲུབ་ཅིག་ཞུའོ། །རང་སྣང་
དོན་གྱི་འོག་མིན་དཔལ་རི་ཡི་ཞིང་ན། །རང་རིག་མངོན་གྱུར་དྲག་རྩལ་གླིང་པ་དེ་
མཁྱེན་ནོ། །གདོད་མའི་འཛིན་བྲལ་ངང་ནས་ག་སོལ་བ་རང་འདེབས་ན། །ཐུགས་ཡིད་
གཉིས་འཛིན་བྲལ་བའི་དངོས་གྲུབ་ཅིག་ཞུའོ། །གཞི་དབྱིངས་གདོད་མའི་ཀློང་ཆེན་
རྒྱལ་ཀུན་གྱི་ཞིང་ན། །དུས་གསུམ་འགྱུར་མེད་འཇིགས་མེད་ཕུན་ཚོགས་དེ་མཁྱེན་ནོ། །

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྟོག་ཚོགས་རང་གྲོལ་ངང་ནས་གསོལ་བ་རང་འདེབས་ན། །སྣང་བཞི་མཐའ་རུ་ཕྱིན་
པའི་དངོས་གྲུབ་ཅིག་ཞུའོ། །ཆོས་དབྱིངས་མཉམ་ཉིད་ངང་ལས་མ་གཡོས་པའི་ཞིང་ན། །-
ལྷུན་གྲུབ་མ་འགག་བསོད་ནམས་སྙན་གྲགས་དེ་མཁྱེན་ནོ། །བཀའ་དྲིན་དྲན་པའི་ངང་
ནས་གསོལ་བ་རང་འདེབས་ན། །སྨིན་གྲོལ་བདུད་རྩིའི་དགའ་སྟོན་དངོས་གྲུབ་ཅིག་
ཞུའོ། །དུས་གསུམ་ལས་འདས་མི་འགྱུར་ཆོས་དབྱིངས་ཀྱི་ཞིང་ནས། །བརྒྱུད་གསུམ་
དགོངས་པ་མཐར་ཕྱིན་བླ་མ་དེ་མཁྱེན་ནོ། །ཡིད་དཔྱོད་འཛིན་བྲལ་ངང་ནས་གསོལ་བ་
རང་འདེབས་ན། ། སྐུ་གསུམ་རང་ངོ་འཕྲོད་པའི་དངོས་གྲུབ་ཅིག་ཞུའོ། །རབ་འབྱམས་
རྒྱལ་བའི་ཞིང་ཁམས་རྒྱ་མཚོ་ཡི་ཞིང་ན། །བརྒྱུད་གསུམ་ཀུན་འདུས་རྩ་བའི་བླ་མ་དེ་
མཁྱེན་ནོ། །སྐྱབས་ཀུན་འདུས་པའི་ངང་ནས་གསོལ་བ་རང་འདེབས་ན། །བྱིན་རླབས་
དགོངས་བརྒྱུད་རྟོགས་པའི་དངོས་གྲུབ་ཅིག་ཞུའོ། །གང་འདུལ་འགྲོ་བ་འདུལ་བའི་
སྨོན་ལམ་གྱི་ཞིང་ན། ། སྣ་ཚོགས་གཟུགས་ཀྱི་སྐུ་སྟོན་བླ་མ་དེ་མཁྱེན་ནོ། །དང་འདོད་
ཡིད་ཆེས་ངང་ནས་གསོལ་བ་རང་འདེབས་ན། །འགྲོ་དྲུག་ཐར་ལམ་འདྲེན་པའི་དངོས་
གྲུབ་ཅིག་ཞུའོ། ། མ་རིག་མུན་པའི་སྨག་རུམ་བླུན་རྨོངས་ཀྱི་ཞིང་ན། །དགེ་སྡིག་བླང་དོར་
སྟོན་པའི་བླ་མ་དེ་མཁྱེན་ནོ། །ཁྱེད་ཤེས་དད་པའི་ངང་ནས་གསོལ་བ་རང་འདེབས་ན། །
དུག་གསུམ་མུན་པ་སེལ་བའི་དངོས་གྲུབ་ཅིག་ཞུའོ། །
ཞེས་པ་འདི་ནི་རྟའུ་མཁས་གྲུབ་ཀྱི་ངོར་སྐྱེས་མཆོག་རྣམས་ཀྱི་སློབ་བུ་ཡིན་ནའང་དོན་ལ་རྨོངས་རྟུལ་
མཁན་ལུང་རྟོགས་རྒྱལ་མཚན་གྱིས་བྲིས་པའོ། ། རང་བྱུང་ཟང་ཐལ་ཀློང་ཆེན་ནས། །མ་འགག་རིག་རྩལ་ཤེས་
རབ་ཀྱིས། །ཟབ་པའི་ཡང་ཟབ་གཏེར་ནས་བཏོན། །འགྲོ་རྣམས་མཐོང་བ་དོན་ལྡན་ཤོག ༀ་བཛྲ་ས་ཏྭ་ཧཱུྃ། དེ་
མིན་འབྲི་ཚོད་མི་འདུག་སྐུ་ཚེ་རིང་།། །།

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
༄༅། ། གསང་ཆེན་སྔ་འགྱུར་ངེས་དོན་རྫོགས་པ་ཆེན་པོའི་རིག་འཛིན་བརྒྱུད་པའི་རིང་
ལུགས་དྲི་མ་མེད་པར་འཛིན་པའི་ཆོས་སྡེ་ཆེན་པོ་དཔལ་ཡ་ཆེན་ཨོ་རྒྱན་
བསམ་གཏན་གླིང་གི་དོན་དམ་གྱི་སྙིང་སྟོབས་
རིག་པའི་རང་སྒྲ་ཞེས་བྱ་བ་
བཞུགས་སོ། །
ཨེ་མ་ཧོ། །གདོད་མའི་མགོན་པོ་མངའ་དབང་རྫོགས་པའི་དཔལ། །
རྒྱལ་ཚབ་རིགས་ལྔ་རྒྱལ་བ་འཁོར་དང་བཅས། །
དེད་དཔོན་དམ་པ་རིམ་ནས་རིམ་བརྒྱུད་པའི། །
བླ་མ་དམ་པ་རྣམས་ལ་གུས་ཕྱག་འཚལ། །
གདོད་ནས་སྐྱེ་མེད་ཆོས་སྐུའི་ནམ་མཁའ་ལ། །
ལྷུན་གྲུབ་འགག་མེད་ལོངས་སྐུའི་འཇའ་ཚོན་འཁྲིགས། །
ཐུགས་རྗེ་སྤྲུལ་སྐུས་ཕྲིན་ལས་ཆར་རྒྱུན་འབེབས། །
དབྱེར་མེད་ངོ་བོ་སྐུ་གསུམ་རྒྱལ་བ་མཆོད། །
བཟང་ངན་འཕོ་འགྱུར་བྲལ་བ་གདོད་མའི་མགོན། །
རྒྱལ་ཚབ་རིགས་ལྔར་དགོངས་པ་གཏད་ཙམ་ཉིད། །
བརྡ་ཡིས་གོ་བ་དགའ་རབ་འཇམ་དཔལ་སོགས། །

ཡ་ཆེན་ཆོས་འབྱུང་།
རྗེ་སྙན་བརྒྱུད་པདྨའི་རྗེས་འཇུག་ཚོགས་རྣམས་རྒྱལ། །
རྒྱལ་ཀུན་དགོངས་པ་གཅིག་རྫོགས་པདྨ་འབྱུང་། །
སྙིང་ཏིག་ཆུ་བོ་གཉིས་རྫོགས་ཀློང་ཆེན་ཞབས། །
དགོངས་བརྡ་སྙན་བརྒྱུད་གསུམ་རྫོགས་ངག་གི་དབང་། །
རྣམ་གསུམ་དབྱེར་མེད་རྩ་བའི་བླ་མས་སྐྱོངས། །
ཐོག་མའི་རྒྱལ་བ་འོད་གསལ་བརྙེས་པ་ནས། །
ཆོས་མཛོད་ཉི་མ་གང་དུ་ཤར་བའི་ཚུལ། །
མཆོད་འོས་རིག་འཛིན་དམ་པའི་རྗེས་འགྲོ་བ། །
གང་དག་རྣམ་ཐར་རིན་ཆེན་ཕྲེང་བ་བྲིས། །
འདིར་འོད་གསལ་རྡོ་རྗེ་སྙིང་པོའི་ཐེག་པ་རྫོགས་པ་ཆེན་པོ་གསང་བ་སྙིང་ཐིག་
གི་ལོ་རྒྱུས་ལ་གསུམ། །རྒྱལ་བ་དགོངས་པ་བརྒྱུད་པ་དང་། རིག་འཛིན་བརྡ་ཡི་བརྒྱུད་པ།
གང་ཟག་སྙན་ཁུངས་ཀྱི་བརྒྱུད་པའོ། ། དང་པོ་ནི། བདག་ཅག་གི་སྟོན་པ་བཅོམ་ལྡན་
འདས་དཔལ་ཀུན་ཏུ་བཟང་པོ་ཉིད་གཞི་གདོད་མའི་དབྱིངས་སུ་མངོན་པར་བྱང་ཆུབ་སྟེ།
སྐུ་དང་ཡེ་ཤེས་འདུ་འབྲལ་མེད་པའི་དགོངས་པ་ལས་མ་གཡོས་པར་བཞུགས་པའི་
ཚུལ་ལ། ནང་གསལ་ཆོས་སྐུའི་གནས་སྐབས་ན་ངོ་བོ་རང་བཞིན་ཐུགས་རྗེ་གསུམ་
དབྱིངས་ཀྱི་སྐུ་གསུམ་དུ་གནས་པའི་རྣམ་པ་ཡུལ་ལ་མི་སྤྱོད་པའི་ཕྱིར་ཐམས་ཅད་མཁྱེན་
པའི་ཡེ་ཤེས་ངང་གི་འོད་གསལ་བའོ། །དེའི་ཚེ་གནས་ཕུན་སུམ་ཚོགས་པ་ཆོས་ཀྱི་སྐུའི་
ཞིང་ན། སྟོན་པ་ཕུན་སུམ་ཚོགས་པ་ཀུན་ཏུ་བཟང་པོ། འཁོར་ཕུན་སུམ་ཚོགས་པ་ཡེ་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཤེས་རྒྱ་མཚོའི་ཚོགས་ལ། དུས་ཕུན་སུམ་ཚོགས་པ་ཆོས་ཉིད་འཕོ་འགྱུར་མེད་པའི་ཚེ།
ཆོས་ཕུན་སུམ་ཚོགས་པ་རང་བཞིན་རྫོགས་པ་ཆེན་པོ་རང་ཆས་ལྷུན་གྱི་གྲུབ་པའི་ངང་དུ་
འོད་གསལ་བའོ། །དེ་ནས་དེ་ཉིད་ཀྱི་ངང་ལས་མ་གཡོས་བཞིན་དུ་རང་སྣང་ལོངས་
སྤྱོད་རྫོགས་པའི་སྐུར་རང་བྱུང་བ་ནི། རང་བཞིན་སྣང་ཆ་ལས་རྣམ་དག་སྟུག་པོ་བཀོད་
པ་བདེ་བའི་ཞིང་། ཐམས་ཅད་ཡེ་ཤེས་ལྔའི་རང་མདངས་ལས་བྱུང་བ། སྟེང་དང་འོག་
དང་ཕྱོགས་མཚམས་མ་ཡིན་ཞིང་། འོད་ཁྱིམ་རིན་པོ་ཆེའི་ཁང་པ་བཀོད་ལེགས་པ་ན་
རིགས་ལྔའི་སངས་རྒྱས་སོ་སོའི་དཀྱིལ་འཁོར་གྱི་ཚོམ་བུ་འབུམ་ཕྲག་བརྗོད་ལས་
འདས་པས་བསྐོར་བ་རྣམས་ཀྱང་གདུལ་བྱ་དང་། འདུལ་བྱེད་མ་ཡིན་ཞིང་རང་སྣང་ལྷུན་
གྱི་གྲུབ་པའི་མངའ་དབང་དུ་རང་བྱུང་བའོ། །དེ་ཉིད་ཀྱི་སྣང་ཆ་ལས་རིགས་ལྔའི་སངས་
རྒྱས་གྲངས་མེད་བསམ་གྱི་མི་ཁྱབ་པ་འཕྲོ་ཞིང་སྣང་བ་ཐམས་ཅད་ཀྱང་། ཟ་འོག་གི་བེར་
ཁྱིམ་བཀྲམ་པ་ལྟར་བཀོད་ལེགས་ཤིང་། ཁ་དོག་ལྔར་འོད་འབར་བ་ནི། ཞལ་དང་
ལྗགས་ཀྱི་དཀྱིལ་འཁོར་ལས་ཡི་གེ་དྲུག་གི་འོད་ཟེར་མུ་མེད་པ་འཕྲོ་བ་ལས་རང་བྱུང་བའོ། །
དེའི་ཚེ་གནས་ཕུན་སུམ་ཚོགས་པ་རང་སྣང་སྟུག་པོ་བཀོད་པར། སྟོན་པ་ཕུན་སུམ་
ཚོགས་པ་རིགས་ལྔའི་སངས་རྒྱས། འཁོར་ཕུན་ཚོགས་པ་སངས་རྒྱས་ཀྱི་དཀྱིལ་འཁོར་
ཚད་མེད་པས་བསྐོར་བ་ལ། ཆོས་ཕུན་ཚོགས་པ་ཡེ་ཤེས་འོད་གསལ་བའི་དགོངས་པ།
དུས་ཕུན་སུམ་ཚོགས་པ་ཆོས་ཉིད་བསམ་གྱི་མི་ཁྱབ་པའི་ཚེ་རང་ཆས་སུ་ངང་གི་འོད་
གསལ་བའི་དགོངས་པ་བརྗོད་དུ་མེད་པ་སྟོན་ཏོ། །དེ་ཉིད་ངང་ལས་སྤྲུལ་པའི་སྐུ་མངོན་
པར་འཕྲོ་བ་ནི། གདུལ་བྱའི་དབང་ལས་འོད་འཕྲོ་བ་རང་སྣང་བ་ཆུའི་ཟླ་བ་ལྟ་བུ་སྟེ།
འདིའི་དུས་སུ་སྟེང་འོག་ཕྱོགས་མཚམས་ཀྱི་འགྲོ་བ་དྲུག་སོ་སོར་འཁྲུལ་བའི་དབང་གིས་
རང་རང་གི་གནས་དང་བདེ་སྡུག་གི་སྣང་བ་དུ་མ་ལ་སྤྱོད་པའི་སེམས་ཀྱི་འཁྲུལ་སྣང་ལ་
ཞེན་པའི་ཚེ། ས་དང་པོ་ནས་བཅུ་པའི་བར་གྱི་སེམས་དཔའ་རྣམས་ལ་ཕྱོགས་བཅུའི་

ཡ་ཆེན་ཆོས་འབྱུང་།
ཞིང་དུ། རང་བཞིན་སྤྲུལ་པའི་རིགས་ལྔ་སོ་སོར་སྣང་བས་དོན་མཛད་ཅིང་འགྲོ་བ་དྲུག་
གི་གནས་སུ་ཐུབ་པ་བཅོམ་ལྡན་འདས་གྲངས་མེད་པས་ཆོས་ཀྱི་འཁོར་ལོ་བསྐོར་ཞིང་
དོན་མཛད་པ་ལས། རེ་ཞིག་མི་མཇེད་འདིར་སྤྲུལ་པའི་འཕྲོ་ཚུལ་ནི། དེ་ལྟར་རང་སྣང་
སྟུག་པོ་བཀོད་པའི་ཞིང་ནས་སྤྲུལ་པ་ཆེན་པོ་གཉིས་སྣང་བ་ལས། བྱིན་རླབས་མཆོག་
གི་སྤྲུལ་པ་ནི་གསུམ་སྟེ། རིན་པོ་ཆེ་བརྒྱ་རྩ་གཅིག་གིས་རྒྱུ་ལས་བྱུང་བར་སྣང་བའི་སྐུ་
གཟུགས་འགྲོ་བ་དྲུག་གི་ཚེ་ལོའི་ལུས་བོང་དང་མཉམ་པ་ལས། ཆོ་འཕྲུལ་དུ་མ་འབྱུང་
བས་འགྲོ་བ་གྲོལ་བར་བྱེད་པ་དང་། རིན་པོ་ཆེ་ལས་རང་བྱུང་བར་སྣང་བའི་ཡི་གེ་ཆེན་
པོ་བསྟན་པའི་བུ་གཅིག་ལས། ཆོས་ཀྱི་རྣམ་གྲངས་བརྗོད་དུ་མེད་པར་རང་གྲགས་པས་
དོན་བྱེད་པ་དང་། ཆོས་ཉིད་ཀྱི་རྡོ་རྗེ་ཚེ་ལོ་དང་པོའི་མི་རྣམས་ཀྱི་ཆག་གང་བ་ལས་གང་
ལ་གང་འདུལ་གྱི་ཆོས་དང་ཡོ་བྱད་ཀྱི་ཆར་འབེབས་པར་བྱེད་ཅིང་གྲོལ་བར་བྱེད་པ་
དང་གསུམ་སྟེ། ཡི་གེ་དེ་ཡང་སྐད་རིགས་མི་གཅིག་པ་གང་གི་སྒྲ་སྐད་དེར་གྲགས་པའོ། །
དེ་དག་གིས་འཇིག་རྟེན་དྲུག་གི་ཕྱོགས་བཅུ་ཀུན་ཏུ་འོད་ཟེར་འགྱེད་ཅིང་འགྲོ་བ་དཔག་
ཏུ་མེད་པ་རང་བཞིན་གྱིས་འབད་པ་མེད་པར་གྲོལ་བའི་ཕྲིན་ལས་མཛད་དེ། སྐུ་གསུང་
ཐུགས་ལས་རང་བྱུང་གི་སྤྲུལ་པ་ཆེན་པོ་ཞེས་བྱའོ། །ཡེ་ཤེས་དམ་པའི་སྤྲུལ་པ་ནི་འགྲོ་བ་
གང་དང་གང་གི་གཙོ་བོ་ལ་སོགས་པར་སྣང་བས་དོན་མཛད་པ་སྟེ། དེ་ཡང་རང་སྣང་
ལྷུན་གྲུབ་སྟུག་པོ་བཀོད་པའི་རྒྱལ་བ་ཐམས་ཅད་ཀྱི་སྐུ་གསུང་ཐུགས་མི་ཟད་པ་རྒྱན་གྱི་
འཁོར་ལོ་ལས་རང་བྱུང་བ་སྤྲུལ་པའི་སྐུ་རྡོ་རྗེ་འཆང་ཆེན་པོ་ལོངས་སྤྱོད་རྫོགས་པའི་ཆ་
བྱད་དུ་ཞིང་འདིའི་བསྐལ་པ་དང་པོ་དགའ་ལྡན་བརྩེགས་པ་ཞེས་བྱ་བ་ལ་པདྨའི་སྟེང་དུ་
རང་བྱོན་ནས། རྡོ་རྗེ་སེམས་པ་དང་། ཕྱག་ན་རྡོ་རྗེ་ལ་རང་བཞིན་རྫོགས་པ་ཆེན་པོའི་
ཆོས་ཚིག་དང་ཡི་གེ་ལས་འདས་པ་དགོངས་པས་རང་སྣང་དུ་གོ་བར་མཛད་དོ། །
དེའི་ཚེ་རྡོ་རྗེ་འཆང་ཉིད་ཁྱེའུ་སྣང་བ་དམ་པ་བསམ་གྱི་མི་ཁྱབ་པ་ཞེས་བྱ་བའི་སྟོན་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པ་ཕུན་སུམ་ཚོགས་པ་རང་བྱོན་ནས། འཁོར་ཕུན་སུམ་ཚོགས་པ་བསྐལ་པ་བཟང་པོའི་
སངས་རྒྱས་སྟོང་ལ། ཆོས་ཕུན་སུམ་ཚོགས་པ་སྒྲ་ཐལ་འགྱུར་རྩ་བའི་རྒྱུད་ལ་སོགས་པ་
ཡང་གསང་འོད་གསལ་གྱི་རྒྱུད་བཅུ་བདུན། དུས་ཕུན་སུམ་ཚོགས་པ་ཡེ་ཤེས་རང་སྣང་
བའི་ཚེ་རང་ཤར་དུ་གསུངས་སོ། །དེའང་སྟོན་པ་དང་འཁོར་ཐ་དད་མེད་ཀྱང་འགྲོ་བ་
འདུལ་བ་ལ་དགོངས་ནས་སོ་སོར་སྣང་བའོ། ཇི་ལྟར་ཞེ་ན། བསྐལ་པ་འདི་ལ་སངས་
རྒྱས་ཀྱི་མཚན་ཐ་དད། དུས་ཐ་དད། ཆོས་ཐ་དད་པས་འདུལ་བར་དགོངས་ནས་རིམ་པ་
ཐ་དད་པར་བྱོན་པའོ། །སྐབས་འདིར་རྡོ་རྗེ་འཆང་གིས་རྡོ་རྗེ་སེམས་དཔའ་དང་ཕྱག་ན་རྡོ་
རྗེ་ལ་གསུངས་པ་ནས་བརྒྱུད་པར་གྲགས་སོ། །
དེ་ནས་སྤྲུལ་སྐུའི་མཆེད་ཚུལ་ནི། གནས་འཇིག་རྟེན་མི་མཇེད་དུ་སྟོན་པ་ཁྱེའུ་
འོད་མི་འཁྲུགས་པ་བྱོན། འཁོར་མཁའ་འགྲོ་འབུམ་ཕྲག་བཅུ་གཉིས་། བསྟན་པ་སྐུ་
གསུང་ཐུགས་ཡོན་ཏན་ཕྲིན་ལས་ཀྱི་རྒྱུད་ལྔ། ཐབས་འབྱུང་བ་ཚ་གྲང་གི་རང་སྒྲ་ལས་
ཁྱབ་འཇུག་ཟུར་ཕུད་ལྔ་པའི་སྐད་ཀྱིས་གསུངས། དུས་ཚེ་ལོ་བྱེ་བ་གཅིག་ཐུབ་པའི་
དུས་ནའོ། །དེ་རྗེས་གནས་དྲོད་གཤེར་འདུས་པ་འོད་ཀྱི་ཕུང་པོར། སྟོན་པ་འཇམ་
དཔལ་འཇིགས་པ་སྐྱོབ་པ། འཁོར་བྱང་སེམས་འབུམ་ཕྲག་དྲུག བསྟན་པ་འཁོར་བ་
དུང་སྤྲུགས་དང་རྨ་བྱ་མཇིང་བསྣོལ་དང་དཔལ་འབྱུང་བཞི་ཟད་པའི་རྒྱུད་བར་སྣང་གི་
ཁམས་སུ་བབས་ནས། རླུང་གི་སྒྲ་མ་ར་ཤ་ཤུ་ལས་དྲངས་ཏེ་མཁའ་ལྡིང་ཟུར་ཕུད་
གསུམ་པའི་སྐད་ལ་བསྒྱུར་ཏེ་གསུངས་སོ། །དུས་ཚེ་ལོ་འབུམ་པའི་དུས་ནའོ། །
དེ་རྗེས་གནས་འདོད་ཆགས་འབྱུང་བ་མངལ་དུ་སྣང་བར། སྟོན་པ་གཞོན་ནུ་
རོལ་པ་རྣམ་པར་བརྩེ་བས། འཁོར་གནོད་སྦྱིན་དང་བྲག་སྲིན་སྟོང་ཕྲག་ལྔ་ལ། བསྟན་
པ་སེམས་སྡེ་རྩ་བའི་རྒྱུད་ལྔ་དང་། ཡན་ལག་གི་རྒྱུད་དྲུག་སྟེ་བཅུ་གཅིག་གསུངས། དུས་
ཚེ་ལོ་བརྒྱད་ཁྲིའི་དུས་ནའོ། །
5

ཡ་ཆེན་ཆོས་འབྱུང་།
དེ་ནས་གནས་རི་རབ་ཀྱི་ལྷོ་ཕྱོགས་འཚོ་བྱེད་གཞོན་ནུའི་ལྡུམ་རར། སྟོན་པ་རྡོ་རྗེ་
འཆང་གིས། འཁོར་སངས་རྒྱས་རབ་བདུན་ལ། བསྟན་པ་ཕ་རོལ་ཏུ་ཕྱིན་པ་དྲུག་ལ་
སོགས་པ་དཔག་ཏུ་མེད་པ་གསུངས། དུས་ཚེ་ལོ་བདུན་ཁྲིའི་དུས་ནའོ། །དེ་ནས་གནས་
གསང་ཆེན་རོལ་པའི་དུར་ཁྲོད་མེ་རི་འབར་བར། སྟོན་པ་གཞོན་ནུ་དཔལ་བོ་སྟོབས་
ལྡན་ཆེན་པོས། འཁོར་བྱང་ཆུབ་སེམས་དཔའ་སྤྲིན་གྱི་ཤུགས་ཅན་བདུན་ལ། ཆོས་པ་
རྒྱུད་མ་རྒྱུད་ལ་སོགས་པའི་རྒྱུད་སྡེ་དུ་མ་གསུངས་སོ། ། དུས་ཚེ་ལོ་དྲུག་ཁྲིའི་དུས་ནའོ། །
དེ་ནས་གནས་སྲིན་པོ་རུ་ལུའི་སྒྲ་དང་ལྡན་པར། སྟོན་པ་དྲང་སྲོང་ཁྲོས་པའི་རྒྱལ་
པོ༑ འཁོར་སྲིན་པོ་བྱེ་བ་གཅིག་ལ། ཆོས་རགས་པ་འདུལ་བའི་རྒྱུད་བཅུ་ལ་སོགས་པ་
བསྟན་ཏོ། དུས་ཚེ་ལོ་ཁྲི་པའི་དུས་ནའོ། །གནས་བྱ་རྒོད་ཕུང་པོའི་རི་ལ། སྟོན་པ་དགྲ་
བཅོམ་པ་གསེར་འོད་དམ་པ། འཁོར་འཕགས་པ་ཉན་ཐོས་རྫུ་འཕྲུལ་ལྡན་པ་དཔག་ཏུ་
མེད་པ་ལ། ཆོས་དམ་པའི་ཆོས་འདུལ་བ་ཁྲི་ཕྲག་དཔག་ཏུ་མེད་པ་གསུངས་སོ། །དུས་ཆེ་
ལོ་ལྔ་སྟོང་པའི་དུས་ནའོ། །
དེ་ནས་གནས་སོག་པོ་གཡུའི་སྨིན་མ་ཅན་བྱང་ཆུབ་ཀྱི་ཤིང་རྣམ་པར་རྒྱལ་བའི་
ཁང་པར། སྟོན་པ་བརྩེ་བས་རོལ་པའི་བློ་གྲོས་ཀྱིས། འཁོར་ས་བརྒྱད་པའི་བྱང་ཆུབ་
སེམས་དཔའ་ལ། ཆོས་འཕྲ་རྒྱུད་བདུན་ལ་སོགས་པ་གསུངས་སོ། ། དུས་ཚེ་ལོ་སྟོང་
པའི་དུས་ནའོ། །དེ་ནས་གནས་བྱ་རྒོད་ཕུང་པོར། སྟོན་པ་འོད་སྲུང་བགྲེས་པོས། འཁོར་
ཚེ་དང་ལྡན་པ་དགྲ་བཅོམ་པ་བདུན་ལ། དམ་པའི་ཆོས་མདོ་སྡེ་དང་། སྔགས་ཀྲི་ཡ་དང་།
ལུང་ཨ་ནུ་ཡོ་གའི་ཆོས་ཁྲི་ཕྲག་ཕྱེད་དང་བརྒྱད་ལ་སོགས་པ་གསུངས་སོ། ། དུས་ཚེ་ལོ་
ལྔ་བརྒྱའི་དུས་ནའོ། །དེ་ནས་གནས་རྡོ་རྗེ་གདན་དུ། སྟོན་པ་མངོན་རྫོགས་རྒྱལ་པོས།
འཁོར་རིག་གསུམ་མགོན་པོ་ལ། ཆོས་ངེས་པའི་དོན་འབའ་ཞིག་ཏུ་གསུངས་སོ། །
དུས་ཚེ་ལོ་སུམ་བརྒྱ་པའི་དུས་ནའོ། །

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དེ་ནས་གནས་ཕུན་སུམ་ཚོགས་པ་སེར་སྐྱའི་གནས་མགོན་མེད་ཟས་སྦྱིན་གྱི་ཀུན་
དགའ་ར་བར། སྟོན་པ་ཕུན་སུམ་ཚོགས་པ་ཤཱཀྱ་ཐུབ་པས། འཁོར་ཕུན་སུམ་ཚོགས་པ་
འཁོར་རྣམ་པ་བཞི་ལ། ཆོས་ཕུན་སུམ་ཚོགས་པ་བདེན་པ་བཞིའི་ཆོས་ཀྱི་འཁོར་ལོ་ལན་
བཅུ་གཉིས་སུ་བསྐོར་རོ། ། དུས་ཚེ་ལོ་བརྒྱ་པའི་དུས་ནའོ། །
དེ་ལྟར་ཚེ་ལོ་དཔག་རུ་མེད་པ་ནས་བརྒྱ་པའི་བར་དུ་འགྲོ་བ་རྣམས་ཀྱི་དེད་
དཔོན་དམ་པར་རང་བྱོན་པའོ། ། དེ་བཞིན་དུ་མ་འོངས་པ་ན་བྱམས་པ་འབྱུང་བ་ནས་
བཟུང་སྟེ། ཐ་མ་སངས་རྒྱས་མོས་པའི་བར་དུ་འགྲོ་བ་རྣམས་ཀྱི་ཁ་ལོ་བསྒྱུར་བ་རིམ་
པར་འབྱུང་བ་ཡིན་ནོ། ། དེ་ལྟར་བྱོན་པའི་རྒྱལ་བ་རྣམས་ཀྱང་ཀུན་ཏུ་བཟང་པོ་གཅིག་
གི་ངོ་བོ་ལས་དུས་དེ་དང་དེ་དག་ཏུ་རང་བྱོན་པའི་ཕྱིར་དགོངས་པ་ཆོས་ཉིད་ལས་མི་
གཡོ་བར་རིམ་པར་འབྱུང་བ་ལྟར་སྣང་བས་རྒྱལ་བ་དགོངས་པ་བརྒྱུད་པའོ།། །།
༈ དོན་གཉིས་པ་རིག་འཛིན་བརྡ་ཡིས་བརྒྱུད་པ་ལ།
སྤྲུལ་སྐུ་དགའ་རབ་རྡོ་རྗེའི་རྣམ་ཐར། བཅོམ་ལྡན་འདས་ཕྱག་ན་རྡོ་རྗེས་རི་རབ་
ཀྱི་བྱང་ཕྱོགས་སུ་དུར་ཁྲོད་མེ་རི་འབར་བའི་གནས་ན་མཁའ་འགྲོ་མ་དང་། གྲུབ་པའི་
རིག་འཛིན་རྣམས་ལ་ཆོས་སྟོན་པ་དང༌། རྡོ་རྗེ་གདན་གྱི་ནུབ་ཕྱོགས་སུ་ཨུ་རྒྱན་ཐོར་
ཅོག་ཅན་གྱི་ཡུལ་ན་རྒྱལ་པོ་ཨུ་པ་ར་ཛ་དང་། བཙུན་མོ་སྣང་བ་གསལ་བའི་འོད་ལྡན་མ་
གཉིས་ཀྱི་སྲས་མོ་སུ་དྷམ་ཞེས་བྱ་བའི་དགེ་སློང་མ་ཞིག་རྒྱ་མཚོའི་གླིང་དུ་དཀའ་ཐུབ་ལ་
བཞུགས་པའི་དུས་སུ་རྨི་ལམ་ན་ཤེལ་གྱི་མི་དཀར་པོ་ཞིག་གིས་རིན་པོ་ཆེའི་བུམ་པ་སྤྱི་
བོར་བཞག་པ་རྨིས་ཏེ། ཟླ་བ་བཅུ་ནས་བུ་གཅིག་བཙས་པ་ལས། ཡུམ་བྲེད་དེ་ཐལ་བའི་
ཁུང་དུ་སྦས་པས། མཁའ་འགྲོ་མ་དང་ལྷ་དང་ཀླུ་ཐམས་ཅད་ཀྱིས་ནམ་མཁའ་ནས་

ཡ་ཆེན་ཆོས་འབྱུང༌།
མཆོད་པ་བྱེད་པ་མཐོང་སྟེ། སླར་བཟོད་པར་གསོལ་ནས། རོ་ལངས་དྷེ་ཝ་ཞེས་མཚན་
དུ་བཏགས་ཏེ་གསོས་པ་ལས། ལོ་བདུན་ནས་སངས་རྒྱས་ཀྱི་ཆོས་མང་པོ་ཐུགས་ལ་ཤར་
ཏེ་ཡུམ་ལ་ཞུས་ནས། ཨོ་རྒྱན་གྱི་ཡུལ་དུ་རྒྱལ་པོའི་མཆོད་གནས་པཎྜིཏ་ལྔ་བརྒྱ་དང་
རྩོད་པ་ལས། སློབ་དཔོན་རྒྱལ་ནས་པྲཛཱ་བྷ་ཝར་མཚན་གསོལ་དུས། རྒྱལ་པོ་དགྱེས་
ནས་དགའ་རབ་རྡོ་རྗེ་ཞེས་མཚན་གསོལ། མཁའ་འགྲོ་མ་རྣམས་ཀྱི་རོ་ལངས་ཐལ་
མདོག་ཅེས་མཚན་གསོལ། དེ་ནས་རི་བོ་ཉི་མ་སྣང་བྱེད་ལ་སྐུ་མཉམ་པར་བཞག་ནས།
སླར་ཡང་དུར་ཁྲོད་མེ་རི་འབར་བར་ཕྱག་ན་རྡོ་རྗེ་ལ་རང་བཞིན་རྫོགས་པ་ཆེན་པོའི་
ཆོས་རྣམས་གསན་ནས་མ་ལ་ཡ་བསྟན་པའི་ལས་རྒྱས་པའི་རྩེར་བྱོན་ཏེ། རང་བཞིན་
རྫོགས་པ་ཆེན་པོའི་རྒྱུད་ལུང་མན་ངག་རྣམས་གླེགས་བམ་དུ་བཀོད་དེ། མཁའ་འགྲོ་རྣམས་
ལ་གཏད་ནས། སློབ་དཔོན་ཉིད་དུར་ཁྲོད་ཆེན་པོ་བསིལ་བ་ཚལ་ན་བཞུགས་སོ།། །།
སློབ་དཔོན་འཇམ་དཔལ་བཤེས་གཉེན་གྱི་རྣམ་ཐར།
དེའི་ཚེ་རྡོ་རྗེ་གདན་གྱི་ནུབ་ཕྱོགས་རིམ་པ་གཉིས་པ་ཞེས་བྱ་བའི་གྲོང་ཁྱེར་ན་
ཡབ་བྲམ་ཟེ་ལེགས་ལྡན་སྟོན་པ་དང་། ཡུམ་སྣང་བ་སྒྲོན་མའི་སྲས་སློབ་དཔོན་འཇམ་
དཔལ་བཤེས་གཉེན་ཞེས་བྱ་བ་རིག་པའི་གནས་ལྔ་ལ་མཁས་པ་ཞིག་ཡོད་པ་ལ།
འཕགས་པ་འཇམ་དཔལ་རྣོན་པོས་ལུང་བསྟན་པ། ཀྱེ། རིག་ཀྱི་བུ་ཚེ་གཅིག་གིས་སངས་
རྒྱས་པར་འདོད་ན། དུར་ཁྲོད་ཆེན་པོ་བསིལ་བ་ཚལ་དུ་སོང་ཞིག་ཅེས་ཐོས་མ་ཐག་ཏུ་
ཕྱིན་པས། སློབ་དཔོན་དགའ་རབ་རྡོ་རྗེ་དང་མཇལ་ནས། དབང་ཁྲིད་རྫོགས་པར་
མཛད་པ་དང་། སློབ་དཔོན་ཆེན་པོ་དགའ་རབ་རྡོ་རྗེ་འོད་ཕུང་དུ་གཤེགས་པ་ལ། འཇམ་
དཔལ་བཤེས་གཉེན་གྱིས་གདུང་བའི་སྨྲེ་སྔགས་ཕྱུང་བ། ཀྱེ་མ་ཀྱེ་ཧུད་ཀྱེ་མ་ཀློང་། །སྟོན་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པ་སྒྲོན་མེའི་འོད་ནུབ་ན། །འཇིག་རྟེན་མུན་པ་གང་གིས་སེལ། ཞེས་བརྗོད་པས། རིན་
པོ་ཆེའི་གའུ་སེན་གང་བ་ནས་ཚིག་གསུམ་གནད་དུ་བརྡེག་པའི་འདས་རྗེས་བབས་སོ། །
དེ་ནས་སློབ་དཔོན་འཇམ་དཔལ་བཤེས་གཉེན་གྱིས་རང་བཞིན་རྫོགས་པ་ཆེན་པོའི་
ཆོས་རྣམས་སེམས་ཀློང་མན་ངག་གི་སྡེ་གསུམ་དུ་ཕྱེས་ནས། དེ་དག་གི་སྙིང་པོ་ཐིག་ལེ་
མཆོག་གི་ཆོས་ཉིད་ལས། སྙན་བརྒྱུད་དང་བཤད་བརྒྱུད་གཉིས་སུ་ཕྱེ་སྟེ། སྙན་བརྒྱུད་
གསང་བ་རྣམས་ནི་རིམ་པར་མཆན་དུ་བཏབ་ནས། བཤད་བརྒྱུད་ཀྱི་སྣོད་མ་རྙེད་པས།
དཔེ་རྣམས་རྡོ་རྗེ་གདན་གྱི་བྱང་ཤར་ན་ཕ་ཝང་རྡོ་རྗེ་རྒྱ་གྲམ་ཅན་དུ་གཏེར་དུ་སྦས་ཏེ།
དུར་ཁྲོད་སོ་ས་གླིང་དུ་གཤེགས་སོ།། །།
རིག་འཛིན་ཤྲཱི་སེངྷའི་རྣམ་ཐར།
དེའི་ཚེ་རྒྱ་ནག་པོའི་གྲོང་ཁྱེར་ཤོ་ཁྱམས་ནག་པོ་ཞེས་བྱ་བ་ན། ཁྱིམ་བདག་དགེ་
བ་དང་ལྡན་པའི་ཡིད་ཅན་དང༌། ཡུམ་སྣང་བ་རབ་ཏུ་མཁྱེན་ལྡན་མ་ཞེས་བྱ་བའི་སྲས།
སློབ་དཔོན་ཆེན་པོ་ཤྲཱི་སེངྷ་ཞེས་བྱ་བ་སྦྱངས་པའི་ཡོན་ཏན་དང་ལྡན་པ་ཞིག་གྲོང་ཁྱེར་
དེ་ནས་ནུབ་ཕྱོགས་ཀྱི་གྲོང་ཁྱེར་གསེར་གླིང་ཞེས་བྱ་བར་འགྲོ་བའི་བར་གྱི་ཐང་སྟོང་པ་
ཞིག་གི་ནམ་མཁའ་ནས་འཕགས་པ་སྤྱན་རས་གཟིགས་ཀྱིས་ལུང་བསྟན་པ། ཀྱེ་སྐལ་
ལྡན་འབྲས་བུ་ངེས་པར་འདོད་ན། རྒྱ་གར་གྱི་ཡུལ་ནུབ་ཕྱོགས་སུ་དུར་ཁྲོད་ཆེན་པོ་སོ་ས་
གླིང་བྱ་བ་ཡོད་ཀྱི་དེར་སོང་ཞིག ཅེས་པ་དང་། རི་བོ་རྩེ་ལྔའི་ཤར་ཕྱོགས་སུ་ཁྲུས་ཀྱི་
འཛིང་བུའི་ནང་དུའང་དེ་ཁོ་ན་བཞིན་དུ་ལུང་བསྟན་པ་ལ་བརྟེན་ནས། ས་ལ་ཁྲུ་གང་མ་
རེག་པར་ཞག་དགུ་ནས། དུར་ཁྲོད་སོ་ས་གླིང་དུ་ཕྱིན་པས། སློབ་དཔོན་འཇམ་དཔལ་
བཤེས་གཉེན་དང་མཇལ་ཏེ། ཕྱག་དང་བསྐོར་བ་བྱས་ནས་བདག་རྗེས་སུ་གཟུང་བར་

ཡ་ཆེན་ཆོས་འབྱུང༌།
ཞུ་ཞེས་ཞུས་པས་གནང་སྟེ། གདམས་པ་རྣམས་བསྟན་ནས། དཔེ་རྣམས་ལུང་བསྟན་ཏེ།
དུར་ཁྲོད་དེ་ཉིད་ཀྱི་ནམ་མཁའ་ལ་འོད་ཕུང་དུ་གཤེགས་དུས་ཤྲཱི་སེངྷས། ཀྱེ་མ་ཀྱེ་ཧུད་
ལ་སོགས་པའི་སྨྲེ་སྔགས་བཏོན་པས། རིན་པོ་ཆེའི་གའུ་ནས་སྒོམ་ཉམས་དྲུག་པ་ཞེས་
བྱ་བའི་འདས་རྗེས་བབས་སོ། །དེ་ནས་སློབ་དཔོན་ཤྲཱི་སེངྷས།རྡོ་རྗེ་གདན་གྱི་ཕ་ཝང་
ནས་དཔེ་རྣམས་ཕྱུང་སྟེ། རྒྱ་ནག་པོའི་ཡུལ་དུ་བྱང་ཆུབ་འབྱུང་བའི་ཤིང་དྲུང་དུ་བྱོན་ཏེ།
གསང་བ་མཆོག་གི་དཔེ་རྣམས་ལ། ཕྱི་སྐོར། ནང་སྐོར། གསང་སྐོར། གསང་བ་བླ་ན་
མེད་པའི་སྐོར་དང་བཞིར་ཕྱེ་ནས་སྐོར་དང་པོ་གསུམ་ནི། བཀྲ་ཤིས་ཁྲི་སྒོའི་ལྷ་ཁང་གི་
ཀ་བའི་བསམ་ལེར་སྦས། ཐ་མ་ནི་བཅངས་པ་ལས་མཁའ་འགྲོ་མས་ལུང་བསྟན་ནས་དེ་
ཡང་དེ་ཉིད་དུ་སྦས་ནས་མི་སྣང་བར་མཛད་དེ། དུར་ཁྲོད་ཆེན་པོ་བསིལ་སྦྱིན་དུ་
གཤེགས་སོ།། །།
མཁས་པ་ཛྙཱ་ན་སུ་ཏྲའི་རྣམ་ཐར།
དེའི་ཚེ་རྒྱ་གར་ནུབ་ཕྱོགས་གླང་པོ་སྒང་ཞེས་བྱ་བའི་གྲོང་ཁྱེར་ན། ཁྱིམ་བདག་
བདེ་ལྡན་འཁོར་ལོ་དང༌། ཡུམ་གསལ་རིག་མ་ཞེས་བྱ་བའི་སྲས་སློབ་དཔོན་ཆེན་པོ་བི་
མ་ལ་མི་ཏྲ་དང་རྒྱ་གར་ཤར་ཕྱོགས་ཀ་མ་ལའི་གྲོང་ཁྱེར་ན། ཡབ་གདོལ་པ་ཤན་ཏིང་
ལག་པ་དང་། ཡུམ་དགེ་བའི་སེམས་ལྡན་མ་གཉིས་ཀྱི་སྲས་ཡེ་ཤེས་མདོ་ཞེས་བྱ་བ་
གཉིས་རིག་པའི་གནས་ལྔ་ལ་མཁས་ཤིང་། རྡོ་རྗེ་ལ་གདན་ལ་བཞུགས་པའི་ཚེ། ནུབ་
ཕྱོགས་སུ་རྒྱང་ཕྲག་གཅིག་གི་ས་ནས་འདམ་བུའི་ཚལ་མཐུག་པོ་མེ་ཏོག་གིས་བརྒྱན་
པའི་སར་སྐྱོ་བསངས་ལ་བྱོན་དུས། སྟེང་གི་ནམ་མཁའ་ལས་རྡོ་རྗེ་སེམས་དཔས་ལུང་
བསྟན་པ། ཀྱེ་རིགས་ཀྱི་བུ་གཉིས། སྐྱེ་བ་ལྔ་བརྒྱ་པཎྜིཏའི་ལུས་བླངས་ཀྱང་འབྲས་བུ་
1 )

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མ་ཐོབ་པས། ཚེ་གཅིག་གིས་གྲོལ་བར་འདོད་ན་རྒྱ་ནག་པོའི་དུར་ཁྲོད་བསིལ་སྦྱིན་དུ་
སོང་ཞིག་ཅེས་པ་ཐོས་མ་ཐག་ཏུ། བི་མ་ལ་བྱོན་པས། ཤྲཱི་སིངྷ་དང་མཇལ་ནས། སྙན་
བརྒྱུད་ཀྱི་གདམས་པ་རྣམས་དང་། ཕྱི་ནང་གསང་བའི་སྐོར་རྣམས་རྫོགས་པར་གནང་སྟེ།
སླར་རྒྱ་གར་དུ་བྱོན་པའི་ཚེ་གྲོང་ཁྱེར་དགའ་བྱེད་ཀྱི་འདབས་སུ་ཡེ་ཤེས་མདོ་དང་
མཇལ་དུས་སྔར་གྱི་དྲན་པ་སད་ནས་དམ་པ་དང་མཇལ་ལམ་དྲིས་པས། སངས་རྒྱས་
ཀྱི་སྤྲུལ་པ་དང་མཇལ་ལོ་ཞེས་ལན་བཏབ་ནས། བི་མ་ལ་དུར་ཁྲོད་ཐ་ཆུང་དུ་སྤྱོད་པ་ལ་
གཤེགས་སོ། །དེ་ནས་ཡེ་ཤེས་མདོ་དུར་ཁྲོད་བསིལ་སྦྱིན་དུ་བྱོན་ཏེ། སློབ་དཔོན་ཆེན་
པོ་ཤྲཱི་སེངྷ་དང་མཇལ་ནས་རྗེས་སུ་གཟུང་བར་ཞུ་ཞུས་པས་གནང་སྟེ། སྔོན་ལ་སྙན་
བརྒྱུད་དང་ཐིག་ལེ་ཕྱི་ནང་གསང་བའི་སྐོར་རྣམས་གནང་། དེ་ནས་ཡང་གསང་བླ་ན་
མེད་པའི་སྐོར་རྣམས་གནང་སྟེ་དཔེ་རྣམས་ཀྱང་ལུང་བསྟན་ཏོ། །
དེའི་ཚེ་ཤྲཱི་སེངྷ་ཡང་འོད་ཕུང་དུ་གཤེགས་པ་ལ། ཛྙཱ་ན་སཱུ་ཏྲས། ཀྱེ་མ་ཀྱེ་ཧུད་ལ་
སོགས་པའི་སྨྲེ་སྔགས་ཕྱུང་བས་རིན་པོ་ཆེའི་གའུ་ནས་གཟེར་བུ་བདུན་པ་ཞེས་བྱ་བའི་
འདས་རྗེས་བབས་སོ། །དེ་ནས་ཡེ་ཤེས་མདོས། བཀྲ་ཤིས་ཁྲི་སྒོ་ནས་དཔེ་རྣམས་ཕྱུང་སྟེ།
རྒྱ་གར་གྱི་དུར་ཁྲོད་ཆེན་པོ་བྷ་སིང་ཞེས་བྱ་བར་བཞུགས་སོ།། །།
པཎ་ཆེན་བཱི་མ་མི་ཏྲའི་རྣམ་ཐར།
དེའི་ཚེ་བཱི་མ་ལ་ལ་མཁའ་འགྲོ་མ་དཔལ་གྱི་བློ་གྲོས་མས་ལུང་བསྟན་པ། ཀྱེ་
སྐལ་ལྡན་སྔར་བས་ཟབ་པའི་གདམས་པ་ཞིག་བཞེད་ན་དུར་ཁྲོད་ཆེན་པོ་བྷ་སིང་དུ་སོང་
ཞིག་ཅེས་པ་ཐོས་མ་ཐག་ཏུ་བྱོན་པས། ཡེ་ཤེས་མདོ་དང་མཇལ་བས་རྗེས་སུ་བཟུང་བར་
ཞུ་ཞུས་པས། གདམས་པ་ཐམས་ཅད་རྫོགས་པར་གནང་སྟེ་འོད་ཕུང་དུ་གཤེགས་པ་

ཡ་ཆེན་ཆོས་འབྱུང་། 
ལས། ཀྱེ་མ་ཀྱེ་ཧུད་སོགས་སྨྲེ་སྔགས་ཕྱུང་བས། རིན་པོ་ཆེའི་གའུ་ནས་བཞག་ཐབས་
བཞི་པ་ཞེས་བྱ་བའི་འདས་རྗེས་བབས་སོ། ། དེ་ནས་བི་མ་ལ་ཉིད་རྒྱ་གར་ཤར་ཕྱོགས་ཀྱི་
ཀ་མ་རུའི་རྒྱལ་པོ་སེངྒེ་བཟང་པོའི་མཆོད་གནས་སུ་ཉིན་པར་བཞུགས་ཤིང་། མཚན་མོ་
དུར་ཁྲོད་དུ་མཁའ་འགྲོ་མ་རྣམས་ལ་ཆོས་སྟོན་པ་ལས། ཡང་སྤྲུལ་པས་རྒྱ་གར་ནུབ་
ཕྱོགས་བྷི་རུའི་གྲོང་ཁྱེར་དུ་རྒྱལ་པོ་དྷརྨ་པ་ལའི་མཆོད་གནས་སུ་བཞུགས་ཤིང་། མཚན་མོ་
དེ་ལས་དཔག་ཚད་ལྔ་བརྒྱ་འདས་པའི་བྱང་ཕྱོགས་ན་དུར་ཁྲོད་སྣང་བྱེད་ཅེས་བྱ་བར་
མཁའ་འགྲོ་མ་རྣམས་ལ་ཆོས་སྟོན་ཅིང་། གྲོང་ཁྱེར་སེར་སྐྱ་ན་རྒྱལ་པོ་ཨིནྡྲ་བྷོ་དྷི་ཆུང་བ་
ཞེས་བྱ་བའི་མཆོད་གནས་ཀྱང་མཛད་དོ། །དེ་ཡན་ཆད་རིག་འཛིན་བརྡས་བརྒྱུད་པའོ།། །།
་ གཞན་ཡང་ཤྲཱི་སེངྷ་ལས་སློབ་དཔོན་པདྨས་གསན་ཚུལ་ནི་འོག་ཏུ་པདྨའི་མཁའ་འགྲོ་སྙིང་ཐིག་སྐབས་
སུ་འཆད་པར་འགྱུར།
དེ་ནས་གང་ཟག་སྙན་ཁུངས་ཀྱི་བརྒྱུད་པ་ནི། དེ་ལ་དང་པོ། བཱི་མའི་གསང་
བ་སྙིང་ཐིག་གི་བཀའ་སྲོལ་བརྒྱུད་ཚུལ་ནི། དུས་དེའི་ཚེ་བོད་ཀྱི་རྒྱལ་པོ་ཁྲི་སྲོང་ལྡེའུ་
བཙན་གྱིས་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས་ཏེ།
སངས་རྒྱས་ཀྱི་བསྟན་པ་དར་རྒྱས་སུ་མཛད་པ་ན་བླ་མཆོད་དུ་ཉང་བན་ཏིང་འཛིན་བཟང་
པོ་ཞེས་བྱ་བ། ལོ་བདུན་དུ་ཞི་གནས་རྩེ་གཅིག་གི་ཏིང་ངེ་འཛིན་ལ་གནས་ཤིང་། ཤའི་
སྤྱན་གྱིས་གླིང་བཞི་དུས་གཅིག་ལ་གཟིགས་པ་དེས་རྒྱལ་པོ་ལ་གྲོས་པས། རྒྱ་གར་
གྲོང་ཁྱེར་སེར་སྐྱ་ན་རྒྱལ་པོ་ཨིནྡྲ་བྷོ་དྷིའི་མཆོད་གནས་སུ་སློབ་དཔོན་ཆེན་པོ་བི་མ་ལ་
མི་ཏྲ་ཞེས་བྱ་བ་མཁས་ཤིང་གྲུབ་པ་བརྙེས་པ་ལ། ཚེ་གཅིག་གིས་སངས་རྒྱས་ཐོབ་པའི་
གསང་སྔགས་སྔར་མ་དར་བ་ཞིག་ཐུགས་ལ་བཞུགས་གདའ་བས་སྤྱན་དྲངས་པར་ཞུ་
ཞེས་གླེང་བས། རྒྱལ་པོས་ལོ་ཙཱ་བ་གསུམ་ལ་གསེར་ཕྱེ་དང་། གསེར་གྱི་པ་ཏྲ་མང་པོ་
། ༡.

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བསྐུར་ནས་བཛངས་སོ། ། ལོ་ཙཱ་བས་ཀྱང་རྒྱ་གར་དུ་རྒྱལ་པོ་ལ་སྐྱེས་ཕུལ་ཏེ་པཎྜིཏ་
བརྫངས་པར་ཞུས་པས། ཆོས་སྟོན་གྱི་གྲལ་ན། པཎྜི་ཏ་ལྔ་བརྒྱ་བཞུགས་པའི་དབུས་
ནས་བི་མ་ལ་བཞེངས་ཏེ། ཀ་ཀ་པ་རི་ཞེས་གསུངས་པ་ལ་གོ་ལུགས་གསུམ་དུ་བྱུང་སྟེ།
སྐ་བ་དཔལ་བརྩེགས་ཀྱིས། གྲུ་བོ་དག་ལ་བརྟེན་པའི་མི། །མཉན་པའི་སྐྱ་བས་རྩོལ་
ཕོད་ན། །མི་ཡིས་རྒྱ་མཚོའི་ཕ་རོལ་སྒྲོལ། །ཞེས་པ་དང་། ཅོག་རོ་ཀླུའི་རྒྱལ་མཚན་
གྱིས། གཞུ་མོ་དག་ལ་བརྟེན་པའི་མདའ། །སྐྱེས་བུའི་མཐེབ་མོས་རྩོལ་ཕོད་ན། །མདའ་
ཡིས་འབེན་ལ་སྐྱོལ་བར་འགྱུར། །ཞེས་པ་དང་། རྨ་རིན་ཆེན་མཆོག་གིས། རྒྱལ་པོ་ཁྱེད་
ཀྱི་གཏོང་ཕོད་ན། །ལུས་ཀྱི་བུམ་པ་གང་འདྲིལ་བར། །སེམས་ཀྱི་ཆུའོ་དེ་རུ་འབོ། ཞེས་
སོ༑ དེ་ནས་བྱོན་དུས་རྒྱ་གར་གྱི་ཉི་མ་བོད་དུ་ནུབ་པ་དང་། རྩི་ཤིང་ནགས་ཚལ་ཐམས་
ཅད་བོད་དུ་མགོ་འདུད་པ་ལ་སོགས་པའི་རྨིས་ལྟས་རྒྱ་གར་བ་རྣམས་ལ་བྱུང་ངོ་། ལོ་
པཎ་རྣམས་བསམ་ཡས་སུ་ཕྱག་ཕེབས་ནས། མངའ་བདག་རྗེས་འབངས་རྣམས་ཀྱིས་
བསུ་བ་མཛད་ནས། རིན་པོ་ཆེ་སེང་ཁྲིའི་སུམ་བརྩེགས་ལ་བི་མ་ལ་བཞུགས་དུས། ཨོ་
ཨཱཧཱུྃ་སྭཱ་ཧཱ། ཞེས་བརྗོད་པས་ཐམས་ཅད་ཀྱིས་མཐོང་བར་ནམ་མཁའི་དབྱིངས་ཐམས་
ཅད་རྡོ་རྗེ་དབྱིངས་ཀྱི་དཀྱིལ་འཁོར་དུ་གསལ་བ་ལ། ངོ་མཚར་སྐྱེས་ནས་མཆོད་པ་དང་
བསྟོད་པ་རྒྱ་ཆེན་པོ་བྱས་ཏེ་ཆོས་བསྒྱུར་ཞིང་གསུང་བར་ཞུས་སོ། ། དེ་ནས་རྡོ་རྗེ་སེམས་
དཔའ་སྒྱུ་འཕྲུལ་དྲ་བ་ལ་སོགས་པའི་གསང་སྔགས་ཕྱི་ནང་མཚན་ཉིད་ཀྱི་ཐེག་པ་མང་
པོ་བསྒྱུར་ཞིང་གསུངས་ནས། མཚན་མོ་དབུ་རྩེ་བར་ཁང་དུ་གསང་བ་མཆོག་གི་རྒྱུད་
ལུང་མན་ངག་རྣམས་རྒྱལ་སྲས་མུ་ནི་བཙད་པོ། ཉང་སྐ་ཅོག་གཉིས་དང་ལྔ་ལ་གསུངས་སོ། །
རྨ་ནི་དེ་དུས་འདས་ནས་མེད་དོ། །རྒྱལ་པོ་དང་ཉང་གཉིས་ལས་མེད་པར་འདོདཔ་ནི་
རྒྱུས་ཆུང་བླུན་པའོ། །དེ་ནས་གདམས་པའི་གནད་རྣམས་གཅིག་ཏུ་བསྡུས་པ། ཟབ་
མོའི་པུ་ཏི་བཞི་ནི་མཆིམས་ཕུ་བྲག་དམར་དགེ་གོང་དུ་གཏེར་དུ་སྦས་ནས། རྒྱ་ནག་

ཡ་ཆེན་ཆོས་འབྱུང་།
པོའི་རི་བོ་རྩེ་ལྔ་ལ་གཤེགས་སོ། །བསྐལ་པ་མ་ཞིག་གི་བར་ལ་བཞུགས་པ་ཡིན་ནོ། །
པཎ་གྲུབ་ཆེན་པོ་འདི་ནི་འཇའ་ལུས་འཕོ་བ་ཆེན་པོའི་སྐུ་གྲུབ་པ་ཡིན་པས་སངས་རྒྱས་
ཀྱི་བསྟན་པ་ཇི་སྲིད་གནས་ཀྱི་བར་དུ་འགྲོ་བ་མིའི་ཤ་ཚུགས་སུ་སྤྲུལ་ནས། ལོ་བརྒྱ་ན་
བོད་དུ་སྤྲུལ་པ་རེ་རེ་སྣང་བ་བྱེད་དོ།། །།
ཉང་བན་ཏིང་འཛིན་བཟང་པོའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། ཉང་ཏིང་འཛིན་བཟང་པོས་གསང་བ་མཆོག་
གི་རྒྱུད་ལུང་མན་ངག་རྫོགས་པར་བུམ་པ་གང་བྱོས་སུ་གསན་ཅིང་ཐོབ། གདམས་པ་
རྣམས་ཉམས་སུ་བཞེས་པས། བཱི་མ་ལ་རྒྱ་ནག་ཏུ་བཞུད་ནས་ལོ་ལྔ་བཅུ་རྩ་ལྔ་ནས་ཉན་
བན་ཏིང་འཛིན་བཟང་པོ་རང་རྒྱུད་རྣམ་པར་དག་ནས་དྭངས་མའི་སྐུ་གྲུབ། དེ་ནས་ཉང་
གི་དབུ་རུ་ཞཱ་ཡི་ལྷ་ཁང་བཞེངས་ཏེ། སྙན་བརྒྱུད་རྣམས་སྦས་བློ་གྲོས་དབང་ཕྱུག་ལ་
མཆན་དུ་བཏབ་ནས། དཔེ་རྒྱུད་རྣམས་ཀ་བའི་བསམ་ལེ་དང་། ཀེའུ་ཚང་དུ་གཏེར་དུ་
སྦས་ཏེ་དམ་ཅན་རྡོ་རྗེ་ལེགས་པ་ལ་གཏད། ལོ་བརྒྱའི་བར་དུ་མི་སྣང་བར་མཛད་ནས། ལྷ་
སའི་བྲག་ལྷ་ཡི་ཕུག་གི་ནམ་མཁའ་ལ་འོད་ཕུང་དུ་ལྷག་མ་མེད་པར་གཤེགས་སོ།། །།
སྲས་བློ་གྲོས་དབང་ཕྱུག་གི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། སྦས་བློ་གྲོས་དབང་ཕྱུག་གིས་རང་བཞིན་
རྫོགས་པ་ཆེན་པོའི་མན་ངག་རྣམས་བུམ་པ་གང་བྱོས་སུ་གསན། བླ་མ་དམ་པ་དེ་ནི་
ཡུལ་དབུས་འཕན་ཡུལ་དུ་སྦས་ཀྱི་རིགས་སུ་སྐུ་འཁྲུངས། ཉང་ཏིང་འཛིན་བཟང་པོས་
14

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྗེས་སུ་བཟུང་། འོད་གསལ་རྫོགས་པ་ཆེན་པོ་གསང་བ་སྙིང་ཐིག་གི་སྙན་བརྒྱུད་ཀྱི་མན་
ངག་རྣམས། གཡུ་རུ་གཟོང་གི་ཕུག་པ་དང་། གཙང་རྟ་ནག་སོགས་ཡུལ་དབུས་ཀྱི་སྒྲུབ་
གནས་རྣམས་སུ་སྙིང་པོ་དོན་གྱི་སྒྲུབ་པ་ལ་གཞོལ། གྲུབ་པའི་ས་མཐོར་གཤེགས་ཏེ་
ལྷག་མེད་འཇའ་ལུས་རྡོ་རྗེའི་སྐུ་བརྙེས། གདམས་པ་རྣམས་འབྲོམ་རིན་ཆེན་འབར་བ་
ལ་གཏད་དེ་ནམ་མཁར་འོད་ཀྱི་ཕུང་པོར་གཤེགས་སོ། ། ཀུན་མཁྱེན་ཆེན་པོས། གཡོ་
རུ་གཟོང་གི་ཕུག་པ་ན། །སྦས་སྟོན་བློ་གྲོས་དབང་ཕྱུག་ལ་གསོལ་བ་འདེབས། །ཞེས་
དང་། ཨ་འཛོམ་འབྲུག་པས། འོད་ལུས་གྲུབ་པ་བློ་གྲོས་དབང་ཕྱུག་ཞབས། །གསུངས་
པ་ལྟར་རོ།། །། །
འབྲོམ་སྟོན་རིན་ཆེན་འབར་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། འབྲོམ་སྟོན་རིན་ཆེན་འབར་གྱིས་གསན། དེ་
ཡང་ཡུལ་དབུས་འབྲོམ་གྱི་རིགས་སུ་སྐུ་བལྟམས། སྦས་སྟོན་བློ་གྲོས་དབང་ཕྱུག་གིས་
རྗེས་སུ་བཟུང་ནས་འོད་གསལ་རྫོགས་པ་ཆེན་པོ་གསང་བ་སྙིང་ཐིག་གི་ཟམ་མ་ཆད་
པའི་སྙན་བརྒྱུད་ཀྱི་གདམས་པ་རྣམས་ལྷག་ལུས་མེད་པ་བུམ་པ་གང་བྱོའི་ཚུལ་དུ་རྫོགས་
པར་གསན། སྟོད་ཀྱི་བྲག་དཀར་རྟ་སོ་སོགས་སྟོད་ཕྱོགས་ཀྱི་རི་མཚོ་གངས་བྲག་གི་སྒྲུབ་
གནས་རྣམས་སུ་སྙིང་པོ་དོན་གྱི་སྒྲུབ་པ་ལ་གཞོལ། རང་བཞིན་རྫོགས་པ་ཆེན་པོའི་
གསང་ལམ་ནས་མཆོག་གི་དངོས་གྲུབ་བརྙེས། སྙན་བརྒྱུད་ཀྱི་གདམས་པ་ཡོངས་
རྫོགས་གནས་བརྟན་ལྡང་མ་ལྷུན་རྒྱལ་ལ་ཆིག་བརྒྱུད་དུ་གདམས་ཏེ། རེ་ཞིག་དགོངས་
པ་འདོད་མའི་ནང་དབྱིངས་སུ་བསྡུས་སོ། ། དེ་སྐད་དུ། ཆོས་རྗེ་ཀུན་མཁྱེན་པས། བྲག་
དཀར་རྟ་སོའི་དགོན་པ་ན། །འབྲོམ་སྟོན་རིན་ཆེན་འབར་ལ་གསོལ་བ་འདེབས། །
ཞེས་ཀྱང་གསུང་སོ།། །། ལོ་རྒྱུས་རྣམས་ལས་དམ་པ་འདིའི་མཚན་ཟུར་ལ་འབྲོམ་དང་འབྲོ་གཉིས་ཅི་
15

ཡ་ཆེན་ཆོས་འབྱུང་།
རིགས་སུ་སྣང་གསུངས།
གནས་བརྟན་ལྡང་མ་ལྷུན་རྒྱལ་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། གསང་བ་མཆོག་གི་རྒྱུད་ལུང་མན་ངག་རྣམས།
གནས་བརྟན་ལྡང་མ་ལྷུན་རྒྱལ་གྱིས་རྫོགས་པར་གསན། ཉང་འོད་ཕུང་དུ་གཤེགས་པ་
ནས་དེ་བར་ལོ་བརྒྱ་སོང་བ་ན། དབུ་རུ་ཞྭའི་ལྷ་ཁང་དུ་ལྡང་མ་དགེ་མཆོག་གི་སྲས།
གནས་བརྟན་ལྡང་མ་ལྷུན་གྱི་རྒྱལ་མཚན་ལ། རྡོ་རྗེ་ལེགས་པས་ལུང་བསྟན་ནས། གཏེར་
དཔེ་རྣམས་ཕྱུང་། འབྲོམ་རིན་ཆེན་འབར་བ་ལས། འོད་གསལ་རྫོགས་པ་ཆེན་པོ་གསང་
བ་སྙིང་ཐིག་གི་ཟབ་ཆོས་རྒྱ་བོད་ཀྱི་མན་ངག་རྣམས་ཟམ་མ་ཆད་པའི་སྙན་བརྒྱུད་ཡོངས་
རྫོགས་བུམ་པ་གང་བྱོས་སུ་གསན་ནས། ཆོས་ཉིད་གོ་ཡུལ་དུ་མ་སོང་བར་ཡང་དག་པར་
ཉམས་སུ་བླངས། གཏེར་དཔེ་རྙེད་ནས་ལོ་བཅོ་ལྔ་སོང་དུས། བཤད་བརྒྱུད་བཞག་
པའི་སྣོད་ཚོལ་དུ་བྱོན་པ་དང་། ཉང་རོའི་ཡུལ་མཚོ་ཞེས་བྱ་བར་ལྕེ་ཐུབ་པ་དབང་པོའི་
སྲས། ལྕེ་བཙུན་སེང་གེ་དབང་ཕྱུག་དང་གཉིས་རི་གཟར་རྒོད་པོ་ལུང་དུ་མཇལ་ཏེ། སྣོད་
ལྡན་དུ་གཟིགས་ནས་ཁ་རག་ཏུ་གདམས་པ་གསུང་བའི་དུས་བྱས་ནས་རྫོགས་པར་
གནང་ཏེ། ལྡང་མ་སྐུ་གཤེགས་ཚེ་ནམ་མཁའ་ཐམས་ཅད་མཇའ་འོད་ཀྱི་ཁེངས་པ་དང་།
སྐུ་གདུང་རིང་བསྲེལ་དཔག་ཏུ་མེད་པ་བྱུང་ངོ་།། །།
16

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
ལྕེ་བཙུན་སེང་གེ་དབང་ཕྱུག་གི་རྣམ་ཐར།
༈ བླ་མ་དམ་པ་དེ་ལས། ལྕེ་བཙུན་གྱིས་ཡང་གསང་སྙན་བརྒྱུད་ཀྱི་མན་ངག་
རྣམས་རྫོགས་པར་གསན་པ་སྟེ། དེས་ན་ལྕེ་བཙུན་གྱིས་དཔེ་རྣམས་བྲིས་ཏེ། སྔར་གྱི་
མ་ཕྱི་གཏེར་དཔེ་སྙིང་པ་རྣམས་ལང་གྲོ་ཆད་པ་སྟག་འདྲའི་ཆུ་མིག་གི་རྩར་སྦས་ནས་
བཞུགས་དུས་མཚན་ཞིག་གི་རྨི་ལམ་ལ་ཨ་ཙ་ར་ཞིག་བྱུང་ནས། བདག་ནི་བི་མ་མི་ཏྲ་
མཁས་པ་སྟེ། ། སྐལ་ལྡན་སྙིང་པོའི་ཡང་བཅུད་དོན་འདོད་ན། །མཆིམས་ཕུ་བྲག་
དམར་དགེ་གོང་ཡར་ལྡེབས་ན། །གསང་བ་སྙིང་ཐིག་སྙིང་དང་འདྲ་བ་ཡོད། །དེ་དག་ཁྱེར་ལ་
འུ་ཡུག་ཕྱི་གོང་དུ། །སུས་ཀྱང་མཐོང་བ་མེད་པ་ལོ་བདུན་སྒོམས། །ཟག་བཅས་ཕུང་པོ་སྣང་
བ་མ་ཡིན་ནོ། །ཞེས་པ་ཐོས་ནས། མཆིམས་ཕུར་བྱོན་ནས་བུད་མེད་དུང་སོ་འཁོར་མ་
ཡོད་པ་གཡུའི་སྨིན་མ་ཅན་ཞིག་གིས་དཔེ་རྣམས་གཏོན་ནས་བྱིན་པ་བླངས་ཏེ། འོ་ཡུག་
ཕྱི་གོང་རྫ་ཡི་ར་བར་བཞུགས་པས། བི་མ་ལ་དངོས་སུ་བྱོན་ནས། ཟླ་བ་ཕྱེད་དུ་དབང་
ཁྲིད་གདམས་པ་དང་བཅས་པ་རྫོགས་པར་གནང་ཏེ་རྒྱ་ནག་ཏུ་གཤེགས་སོ། །དེ་ནས་
ལྕེ་བཙུན་གྱིས་ལོ་བདུན་བསྒོམས་པས་ལྷག་མེད་འགྲུབ་ནས་བཞུགས་དུས། སྤྲུལ་པའི་
སྐུ་རྒྱལ་བ་ཞང་སྟོན་དང་མཇལ་ནས་གདམས་པའི་སྣོད་དུ་མཁྱེན་ཏེ་རྫོགས་པར་གནང་
ནས། ལོ་རྒྱ་ཉི་ཤུ་རྩ་ལྔ་ན་ནམ་མཁར་འོད་ཟེར་གྱི་ཕུང་པོ་གཅིག་ཏུ་གཤེགས་སོ།། །།

ཡ་ཆེན་ཆོས་འབྱུང་།
རྒྱལ་བ་ཞང་སྟོན་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རྒྱལ་བ་ཞང་རིན་པོ་ཆེས་གསང་བ་སྙིང་པོའི་
གདམས་པ་མ་ལུས་པ་གསན། རྒྱལ་བ་ཞང་སྟོན་ནི། ཡུལ་ཡར་འབྲོག་སྒང་གི་ཀླུ་མཚོ་
གླིང་དགུའི་བླ་མཚོ་ཞེས་བྱ་བར། ཡབ་ཞང་རྡོ་རྗེ་དངོས་གྲུབ། ཡུམ་ཞུ་མོ་ཉ་རེ་ལྕམ་
གཉིས་ཀྱི་སྲས་སུ་འཁྲུངས་ཏེ། བཀྲ་ཤིས་རྡོ་རྗེ་ཞེས་བྱ་བར་མཚན་གསོལ་ནས། དགུང་
ལོ་བཅུ་གཅིག་ན་གཙང་རོང་བླ་མ་ལྕེ་སྒོམ་ནག་པོ་མཇལ་ཏེ་རྗེས་སུ་བཟུང་ཞིང་ལོ་
གཅིག་གི་བར་དུ་གདམས་པ་མ་ལུས་པ་གསན། དེ་ནས་དགོངས་ལོ་ཉི་ཤུ་རྩ་གཅིག་བར་
དུ་མཁས་ཤིང་གྲུབ་པ་བརྙེས་པའི་བླ་མ་དུ་མ་བརྟེན་ནས། འདུལ་བ་མདོ་སྡེ་མངོན་པ་
ལ་སོགས་པའི་སྡེ་སྣོད་དང་། སྔགས་གསར་སྙིང་གི་རྒྱུད་སྡེ་དུ་མ་ལ་མཁྱེན་རབ་ཀྱི་པདྨོ་
རྒྱས་པར་མཛད་ཅིང་བཞུགས་པ་ལས། ཉང་སྟོད་སྣང་ཁུ་ཡུལ་ན་བཞུགས་པའི་ཐོ་
རེངས་ཁར་ནམ་མཁའ་འོད་ཕུང་འཁྲིགས་པའི་དཀྱིལ་ན་སྔོན་གྱི་བླ་མ་རྣམས་དང་།
དཔའ་བོ་དང་དཔའ་མོ་དང་། ཐུགས་རྗེ་ཆེན་པོ་དང་སྒྲོལ་མ་བཞུགས་པས་ལུང་བསྟན་པ།
ཀྱེ་ཀྱེ། ཨེ་མ། ཚེ་གཅིག་གི་སངས་རྒྱ་བའི་མན་ངག་རྫོགས་པ་ཆེན་པོ་གསང་བ་བླ་ན་
མེད་པའི་སྐོར་བྲག་སེང་གེ་དང་འདྲ་བ་ལ་ཡོད་ཀྱིས་ཐོན་ལ། སེམས་ཅན་དཔག་ཏུ་
མེད་པའི་དོན་གྱིས་ཤིག ཅེས་གསུངས་ནས་མི་སྣང་བར་གྱུར་ཏོ། ། །
དེ་ནས་མི་ཞྭ་དཀར་པོ་གྱོན་པ་གཅིག་ན་རེ་དངོས་གྲུབ་སྦྱིན་གྱིས་འདོང་ཟེར་
ནས་ཕྱིན་པ་ལ་ཉང་སྨད་པ་ཚ་བ་ཉི་མ་མདར་སླེབས་པའི་ནུབ་མོ་བནེ་སེར་སླག་གོན་ པ་
མང་པོས་བཟའ་བཏུང་བྱིན་པས་དངོས་གྲུབ་དེ་ཡིན་སྙམ་ནས་གཟིམས་པའི་ཐོ་རངས་མི་
18

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དཀར་པོ་དེ་བྱུང་ནས། དངོས་གྲུབ་དེ་མིན་འདོང་ཟེར་ནས་ལམ་སྣ་བྱས་ནས་བྱོན་པ་
ལས། སྟག་ཐབས་སུ་སླེབས་པའི་ནུབ་མོ་ཁང་སྟོང་ཞིག་ཏུ་ཉལ་བས། ཁོ་ན་རེ་འདིར་
མ་སྡོད་ད་ལྟ་འདོང་དང་ཟེར་ནས་བྲག་ཕུག་གཅིག་དུ་ཕྱིན་ཏེ། ཁོའི་སྤྲུལ་པས་བཟའ་
བཏུང་མང་པོ་བྱིན་པ་ཟོས་ནས་དར་ཅིག་ན་ཆར་ཆེན་པོ་གཅིག་བབས་ཏེ། ཁང་སྟོང་དེ་
འགྱེལ་ལོ། ནངས་པར་རྭ་ལག་ཚུགས་བརྒལ་ནས་འོ་ཡུག་འདའ་ན་མར་ཕྱིན་པས་
འཁྲུགས་པ་ཡོད་ཀྱང་ཁོའི་སྤྲུལ་པ་འཇིགས་པ་མེད་པར་འོ་ཡུག་ལུང་པར་བརྟོལ་བས་
ཉིན་པར་ཤིང་ཐུན་འགས་བཟའ་བཏུང་བྱིན་ནས་ཕྱིན་པས། བྲག་སེང་གེ་དང་འདྲ་བའི་
རྩར་སླེབས་དུས་ཁོ་སྟོར་ནས་ལོགས་སྙམ་པ་ལས་མ་ཐར་ས་ཕྱོགས་ཀུན་ཏུ་བལྟས་པས།
ཁ་བྱང་ལྟའི་ཕུག་པ་ཞིག་གི་བདུན་རྩྭ་བཟང་པོ་སྐྱེས་པས་བསྒྲིབས་པར་གཟིགས་ཏེ།
མཚར་སྣོན་འཕངས་པས། ཁྲོལ་གྱིས་དེའི་ནང་དུ་སོང་བས་དེར་བྱོན་དུས་བྲག་ཕུག་གི་
ནང་ན་དཀྱིལ་འཁོར་ཞིག་འདུག་པ་བརླག་པས། སྦྲུལ་དང་སྦལ་པ་མང་པོ་ཤིག་ཤིག་
བྱུང་བ་བསལ་ཏེ་བལྟས་པས། གཏེར་གྱི་ཁ་བྱང་བརྒྱ་རྩ་བརྒྱད་རྙེད་ནས་གཟིགས་དུས།
ས་རུབ་ནས་མི་དཀར་པོ་དེས་མར་མེ་དང་བཟའ་བཏུང་ཁྱེར་ནས་བྱུང་བ་ལས། དར་
ཅིག་ན་སྒོ་དྲུང་དེར་སྐད་དང་གདངས་ཤིན་ཏུ་འཇིགས་པ་ཞིག་བྱུང་བ་ལས་ཁོས་དེ་ནི་
ལུང་བསྟན་པའི་སྤྲུལ་པ་དེ་ཡིན་ནམ་བྱས་པས། དེ་ན་རེ། ངས་ཨ་ཅེ་ཁྲིད་ནས་འོང་
ཟེར་ནས་དར་ཅིག་ན་སྒོ་དྲུང་དེར་མིག་གཅིག་ཁྲག་ཏུ་ཁོལ་བ་སླ་ང་ཙམ་བགྲད་པ་མཆེ་
བ་གཙིགས་ཤིང་འཇིགས་སུ་རུང་བ་ཞིག་བྱུང་བ་ལ། ཁོས་ལུང་བསྟན་པའི་སྤྲུལ་པ་དེ་
ཡིན་ནམ་བྱས་པས། དེ་ན་རེ། ང་ནི་ཨེ་ཀ་ཛ་ཊི་ཡིན། །ཚོགས་འཁོར་བརྒྱ་དང་རྩ་བརྒྱད་
ཐོངས། ། ལོ་གསུམ་བར་དུ་མ་བཤད་ཅིག །གསུངས་ནས་ཞུད་དོ། མི་དཀར་པོ་དེ་ནི་རྡོ་
རྗེ་ལེགས་པའོ། ། མ་མོ་དེ་ནི་སྔགས་སྲུང་དངོས་སུ་བྱོན་པའོ། ། དེ་ནས་ཕུག་པ་དེའི་སྒོ་
དྲུང་ན་གཡུ་གཉིས་སྔགས་བདག་གི་བཞག་པས་གཅིག་གིས་ཤ་བུབས་གཅིག་ཉོས།

ཡ་ཆེན་ཆོས་འབྱུང་།
གཅིག་གིས་ནས་ཁལ་གསུམ་ཉོས་ནས་ཚོགས་བརྒྱ་རྩ་བརྒྱད་བྱས་ཏེ། གཏེར་རྣམས་
རིམ་པར་བཏོན་ནས་ཉང་སྟག་རྗེད་དུ་ཤག་མོ་དཀར་མཚོས་སྦྱིན་བདག་བྱས་ནས།
དཔེ་རྣམས་ཚངས་བར་བྲིས་ལོ་གསུམ་གསང་མ་ཐུབ་གསུངས་སོ། །
དེ་ནས་དགུངས་ལོ་ཉི་ཤུ་རྩ་ལྔ་ནས་དབུས་སུ་བྱོན་ནས་དཀྱིལ་སྒང་དུ་གནས་
ཆུང་ཞིག་བཞེངས་ཏེ། སླར་ཤིང་རྟ་ནག་ཏུ་ཡར་བྱོན་པའི་ལམ་ཁ་ཞིག་ཏུ་སླར་གྲུབ་ཐོབ་
སེང་གེ་དབང་ཕྱུག་དང་མཇལ་ནས། གསང་བ་སྙིང་ཏིག་གི་དབང་ཁྲིད་གི་གདམས་པ་
དང་བཅས་པ་རྫོགས་པར་གནང་སྟེ། གཞན་དོན་གྱིས་ཤིག་པའི་རྗེས་གནང་བྱིན་ནས་
མི་སྣང་བར་གཤེགས་པ་ཡིན་ནོ། །དེ་ནས་དབུས་སུ་བྱོན་ནས་གཉེར་སྒོམ་གྱིས་མཚུར་
ཁུངས་སུ་གདན་དྲངས་པའི་ཐོ་རངས་ཁར་བཱི་མ་ལ་དང་ཞལ་མཇལ་ནས་རྗེས་གནང་
མཛད་ནས་མི་སྣང་བར་གྱུར་ཏོ། །དེ་ནས་དགུང་ལོ་དྲུག་ཅུ་རྩ་གཅིག་བཞེས་དུས་རྒྱལ་
མོ་གཡང་དེ་ཁབ་ཏུ་བཞེས་ཤིང་། སྒོམ་ཁང་དུ་བཞུགས་ནས་འགྲོ་དོན་མཛད་པ་ལས།
ལྕམ་སྲིང་གསུམ་འཁྲུངས་སོ། །བླ་མའི་ཞལ་ནས་ངས་སློབ་མའི་ཚོགས་པ་མ་བསྐྱངས་
ན་ཕུང་པོ་ལྷག་མེད་དུ་འགྲུབ་པ་ཡིན་ཏེ་གསུངས། སྐུ་ལུས་ལ་གྲིབ་མ་མེད་པ་དང་།
སྐབས་སུ་རིགས་ལྔར་གསལ་བ་དང་། རྫོགས་པ་ཆེན་པོའི་ཆོས་གསུང་བའི་དུས་སུ་
འཇའི་གུར་ཕུབ་པ་ཀུན་གྱིས་མཐོང་བ་ལ་སོགས་པ་ངོ་མཚར་བའི་ལྟས་མང་པོ་མངའ་
བའོ༑ ༑
དགུང་ལོ་བདུན་ཅུ་རྩ་གཅིག་ཕག་གི་ལོ་ལུག་གི་ཟླ་བའི་ཉི་ཤུ་གཉིས་ཀྱི་ནམ་ཕྱེད་
ན་སྐུ་འདས་པའི་ཚུལ་བསྟན་ཏེ། ཤར་ཕྱོགས་སུ་སྒྲ་ཆེན་པོ་ལན་བདུན་གྲགས་ཤིང་། ས་
ཆེན་པོ་ལན་གསུམ་དུ་གཡོས་ཏེ་ནམ་མཁའ་ལ་མཇའ་འོད་འཁྲིགས་པ་ཀུན་གྱི་མཐོང་
ནས་དད་པ་སྐྱེས་སོ། ། དེའི་ཕྱིར་ནུབ་པུར་སྦྱངས་པས། སྐུ་ལྔའི་རྒྱལ་ཚབ་ཏུ་གདུང་
དང་། རིང་བསྲེལ་ཁ་དོག་ལྔ་དང་། ནམ་མཁའ་ནས་མེ་ཏོག་གི་ཆར་འབབ་ཅིང་། དེར་
22

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
འདུས་པའི་མི་རྣམས་རང་བཞིན་གྱི་བསམ་གཏན་ལ་གནས་པར་གྱུར་ཏོ།། །།
མཁས་པ་ཉི་འབུམ་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། མཁས་པ་ཉི་འབུམ་གྱིས་གསན་ཏེ། དེ་ཡང་
ཡབ་རྒྱལ་བ་ཞང་ཆེན་པོ་དང་། ཡུམ་རྒྱལ་མོ་གཡང་དེ་གཉིས་ལས་འཁྲུངས་ཤིང་
ལྷུམས་ན་བཞུགས་དུས། ཡུམ་གྱི་རྨི་ལམ་ན་ཉི་མ་མང་པོ་དུས་གཅིག་ལ་ཤར་བ་རྨིས་པ་
ཡབ་ལ་སྨྲས་པས། ཡབ་ན་རེ། གསང་བ་བླ་ན་མེད་པར་དོན་གསལ་བར་བྱེད་ཅིང་།
སེམས་ཅན་གྱི་མ་རིག་པའི་མུན་པ་སེལ་བའི་རྟགས་ཡིན་ནོ་གསུངས་ཏེ། བལྟམས་པ་
ན་ཉི་འབུམ་ཞེས་མཚན་གསོལ་ལོ། །དེ་ནས་དགུང་ལོ་ལྔ་ནས་དགུའི་བར་ལ་ཡབ་ཀྱིས་
གསང་བ་སྙིང་ཏིག་དབང་ཁྲིད་གདམས་པ་དང་བཅས་པའི་ལུང་རྣམས་མཛད་དོ། །ཡབ་
འདས་ནས་དགུང་ལོ་ཉི་ཤུ་ལ་རྔོག་རྒྱལ་ཚའི་སྤྱན་སྔར་བྱོན་ཏེ། གསར་མའི་རྒྱུད་གདམས་
ངག་དང་བཅས་པ་མང་དུ་གསན་ཅིང་མཁྱེན་པར་མཛད། ཉི་ཤུ་རྩ་གཉིས་ལ་ཇོ་མོ་རྒྱ་
གར་ཁབ་ཏུ་བཞེས། ཉི་ཤུ་རྩ་བདུན་ལ་ས་སྐྱའི་མཁོན་གྲགས་པ་རྒྱལ་མཚན་དང་། བླ་མ་
སྟག་སོའི་སྤྱན་སྔར་རྒྱུད་གསུམ་གདམས་ངག་དང་བཅས་པ་བདེ་མཆོག་མལ་གྱོའི་
ལུགས་མཁྱེན་པར་མཛད། རྩ་དགུ་ལ་སེང་རྒྱན་ཁབ་ཏུ་བཞེས། སུམ་ཅུ་ལ་ཁ་རག་
བོན་འབྲུག་གི་སྐྱི་སྟོན་གྲགས་པ་ལས་བདེ་མཆོག་ཨ་ཕྱི་ལུགས་དང་། རྗེ་བཙུན་མར་
ལུགས་དང་། ཡེ་ཤེས་མགོན་པོ་ལ་སོགས་པ་ཞུས་ཤིང་། མཁས་གྲུབ་དུ་མ་ལས། མདོ་
རྒྱུད་དུ་མ་གསན་ཅིང་མཁྱེན་པར་མཛད་དོ། །
ཁྱད་པར་དུ་ཆོས་འདིའི་བདག་པོར་བྱོན་ཏེ་སྒྲ་ཐལ་འགྱུར་ལས། ཕྱག་ན་རྡོ་རྗེའི་
སྤྲུལ་པར་ལུང་བསྟན་ཅིང་། དགུང་ལོ་བཅུ་ལ་ཆེ་སར་བཏོན་དུས་རྒྱུད་བཅུ་བདུན་

ཡ་ཆེན་ཆོས་འབྱུང༌།
གདམས་ངག་དང་བཅས་པ་བཤད་པ་མཛད་པས། བུ་སློབ་ཀུན་ངོ་མཚར་སྐྱེས་ཤིང་ལོ་
ཉི་ཤུའི་བར་དུ་སྒྲུབ་པ་ནན་ཏན་སྙིང་པོར་མཛད་པ་ཡིན་ནོ། ། དགུང་ལོ་ལྔ་ཅུ་རྩ་དྲུག་གི་
ཆོ་འཕྲུལ་ཟླ་བའི་ཚེས་བརྒྱད་ཀྱི་ཉི་མ་རྩེ་ཤར་ལ་སྐུ་གཤེགས་ནས་པུར་སྦྱངས་བས་ནམ་
མཁའ་ལ་འཇའ་འོད་ཀྱི་གུར་ཕུབ། ས་གཞིར་རིང་བསྲེལ་གྱི་གཅལ་བཀྲམ། དགུན་
གྲང་སྒང་ལ་པུར་སྦྱངས་སར་མེ་ཏོག་ཨུག་ཆོས་སྐྱེས།གདུང་ཤ་རཱི་རཾ་ལ་སོགས་པ་ལྔ་
རང་བྱོན། མི་རྣམས་ངོ་མཚར་གྱི་གནས་ལ་བཀོད་དོ།། །།
ཆོས་བདག་གུ་རུ་ཇོ་འབེར་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། ཆོས་བདག་གུ་རུ་ཇོ་འབེར་གྱིས་གདམས་པ་
ཡོངས་སུ་རྫོགས་པར་མཛད་དོ། །དེའང་མཁས་པ་ཉི་འབུམ་གྱི་གཅུང་པོ་ཟླ་བ་འབུམ་
དང་། རྒྱ་མོ་ཨ་ལུ་གཉིས་ཀྱི་སྲས་སུ་འཁྲུངས་ཏེ། དགུང་ལོ་བདུན་མན་ཆད་ལྐུག་པ་
དང་འདྲ་བ་ཞིག་ལས་བརྒྱུད་ནས་ཤེས་རབ་མེ་ལྟར་འབར་ཏེ། བཅོ་བརྒྱད་ཀྱི་བར་དུ་ཁུ་
བོ་མཁས་པ་ཉི་འབུམ་ལས་གསང་བ་བླ་མེད་ཀྱི་དབང་ཁྲིད་གདམ་པ་དང་བཅས་པ་མ་
ལུས་པ་རྫོགས་པར་མཛད་ནས། རྒྱུད་རྣམས་ཀྱི་བཤད་པ་དང༌། ཉམས་ལེན་ལ་བརྩོན་
པར་བཞུགས་སོ། ། བཅུ་དགུ་ནས་ཉི་ཤུའི་བར་ལ་ས་སྐྱ་ལོ་ཙཱ་བ་ལས་རྒྱུད་གསུམ་མན་
ངག་དང་བཅས་པ་དང་། བདེ་མཆོག་མལ་གྱོ་ལུགས་གསན་ཅིང་མཁྱེན་པར་མཛད་ནས།
དབུ་མཛད་ལ་སོགས་པའི་ཆོས་ལ་ཐུགས་སྦྱངས། མཁས་གྲུབ་དུ་མ་ལས་སྡེ་སྣོད་རྒྱུད་
ལུང་མན་ངག་མང་པོ་གསན། ཉི་ཤུ་རྩ་གཉིས་ལ་ཁྲོ་ཕུ་ལོ་ཙཱ་བ་ལས་ཁྲོ་ཕུར་སྐོར་
གསུམ་ལ་སོགས་པ་མི་ཏྲ་ཛོ་ཀིའི་གདམས་པ་རྣམས་གསན། བལ་པོ་གྲགས་པ་འབུམ་མེ་
ལས་དོ་ཧ་དང་། ཕྱག་རྒྱ་ཆེན་པོ་ཁ་འཐོར་གྱི་གདམས་པ་རྣམས་གསན། གཞན་ཡང་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
མཁས་གྲུབ་དུ་མ་ལས་སྡེ་སྣོད་དང་རྒྱུད་ལུང་མང་པོ་དགུང་ལོ་སུམ་ཅུ་རྩ་དྲུག་བར་ལ་
གསན་ཅིང་མཁྱེན་པར་མཛད་དོ། ། སྒྲུབ་པ་མཛད་དུས་ཡི་དམ་གྱི་ལྷ་དུ་མའི་ཞལ་
གཟིགས་ཤིང་། ལྷ་སར་བྱོན་དུས་ཇོ་བོའི་ཞལ་ལ་འཇའ་འོད་སྣ་ལྔས་བསྐོར་བའི་ཞལ་
གསེབ་ནས་འོད་ཀྱི་ཐིག་ལེ་ལྔའི་དབུས་སུ་རྡོ་རྗེ་སེམས་དཔའ་ཡབ་ཡུམ་དང་། ཕྱག་ན་རྡོ་
རྗེ་དང་།ཐུགས་རྗེ་ཆེན་པོའི་ཞལ་མཐོང་ཞིང་། ཐོ་རངས་མགོན་པོ་ཚེ་དཔག་མེད་པ།
འཇའ་འོད་ཀྱི་ནང་ན་བཞུགས་པ་མཐོང་། དེའི་ཡོན་ཏན་ཡིན་པ་འདྲ། ངེད་ལ་ཚེ་རིང་
རྒྱུད་མེད་ཀྱང་ང་རང་ལེགས་པར་བྱུང་གསུངས། དེ་ལྟར་ཚད་མེད་པའི་མཁྱེན་རབ་དང་
ཐུགས་རྗེས་འགྲོ་བ་འདྲེན་པའི་དེད་དཔོན་མཛད་པ་ལས། ཡོས་ལོ་སྟོན་ཟླ་ར་བའི་ཉ་ལ་
སྐུ་གཤེགས་ཏེ་ཞག་བདུན་འཇའི་དྲྭ་བ་འབྲེལ། སྐུ་གདུང་ལ་ཨོྃ་ཨཱ༔ཧཱུྃ་དང་རིང་བསྲེལ་
མང་པོ་བྱོན་ཞིང་མི་རྣམས་ངོ་མཚར་གྱི་གནས་ལ་བཀོད་དོ།། །།
འཁྲུལ་ཞིག་སེང་གེ་རྒྱབ་པའི་རྣམ་ཐར།
༈དེ་ལྟ་བུའི་བླ་མ་དམ་པ་ལས། འཁྲུལ་ཞིག་ཆེན་པོས་གདམས་པ་རྣམས་
རྫོགས་པར་མཛད་དོ། ། དེ་ཡང་གཡོ་རུ་གྲ་ཡི་ཕུ་སོ། གད་ཕྲེང་གི་གྲོང་དུ་ཡབ་བཀྲ་
ཤིས་དངོས་གྲུབ་དང་། ཡུམ་དཔལ་ལེགས་གཉིས་ཀྱི་སྲས་སུ་འཁྲུངས་ཏེ། བལྟམས་
དུས་ལ་ཉི་མ་རྩེ་ཤར་ལ་ཁང་པ་འཇའི་གུར་ཕུབ་པ་ཀུན་གྱིས་མཐོང་ངོ། །དགུང་ལོ་དགུ་
ན་རིགས་སད་དེ། དག་སྣང་དང་མོས་གུས་དཔག་ཏུ་མེད་པ་སྐྱེས་ནས་ཐ་མལ་པ་ལས་
བློ་ལོག བཅུ་ནས་སྣང་བ་སྒྱུ་མ་ལྟ་བུར་འདུག་པ་ལ་བདེན་བདེན་རྟག་རྟག་དེ་འདྲ་མི་
ཡོང་ཐང་སྙམ་དུ། སྣང་སྲིད་བླ་མར་ཤར། བཅུ་གཉིས་ལོ་ལ་འཁོར་བའི་ཆོས་ལ་སྐྱོ་
ཤས་དང་ངེས་འབྱུང་སྐྱེས། བཅུ་གསུམ་ལ་ཐོ་རངས་ཀྱི་རྨི་ལམ་ན་ཉི་ཟླ་དུས་གཅིག་ལ་

ཡ་ཆེན་ཆོས་འབྱུང་།
ཤར་བ་ལ་སོགས་པའི་རྨི་ལམ་སད་དུས། ཐུགས་རྗེ་ཆེན་པོས་ལུང་བསྟན་པ། ཨེ་མ་
སྐལ་ལྡན་ཚེ་གཅིག་གི་གྲོལ་བ་ཡང་གསང་བླ་ན་མེད་པ་སྙིང་ཐིག་གི་དོན་སྒོམས་ཤིག་
ཅེས་གསུངས་ནས་མི་སྣང་བར་གྱུར་ཏོ། །
དེ་ནས་བཟུང་སྟེ་སྙིང་རྗེ་ཕྱོགས་མེད་དུ་རྒྱས་ཤིང་འགྲོ་བ་ལ་བུ་གཅིག་གི་འདུ་ཤེས་
དང་མ་བྲལ་གསུངས། བཅོ་བརྒྱད་ན་སྣང་སེམས་བདེན་མེད་དུ་རྟོགས་ནས་ཟང་ཐལ་
སྨོན་པའི་སྤྱོད་པས་རང་བྱུང་ཡེ་ཤེས་ཀྱི་དོན་ལ་རྩལ་སྦྱོང་དུས། ཕ་མས་ལྷ་གསོལ་བའི་
ཡོ་བྱད་གསར་པ་ལ། ཕོ་གདོན་རྒྱལ་པོ་མཆོད། མོ་གདོན་བསེན་མོ་མཆོད། ཅེས་ཕུད་
གཏོར་བས། ངེད་ལ་ཁྱེད་འདྲ་བའི་བུ་སྐྱེས་པ་ཟེར་རོ། །ཉི་ཤུ་པ་ལ་མཁན་པོ་ལེའུ་སྒང་པ་
དང་། སློབ་དཔོན་བཀྲ་ཤིས་སྒང་པ་གཉིས་ལས་རབ་ཏུ་བྱུང་སྟེ། འདུལ་བ་ལ་ཐོས་
བསམ་མཛད་དོ། །ཉི་ཤུ་རྩ་ལྔ་ལ་སྲིད་ཞལ་གྱི་སེང་གེ་རྒྱབ་ཏུ་བྱོན་ཏེ། སེང་གེ་རྒྱབ་པ་
ལས་ཞང་ཚལ་བའི་དབང་ཁྲིད་གདམས་པ་དང་བཅས་པའི་སྐོར་རྣམས་ཚང་བར་
གསན་ཅིང་ཐུགས་ཉམས་སུ་བཞེས། བླ་མ་ཙ་རི་པ་ལས་རླུང་སེང་གེ་མཇིང་བསྣོལ་ལ་
སོགས་པ་ཞུས་ཤིང་། རས་པ་དྲི་མེད་འོད་དང་། ལྷ་རི་དཔལ་དང་། གཞོན་ནུ་འབུམ་
དང༌། སྟོན་ཆར་དང༌། བྱང་ཆུབ་ཡོན་ཏན་དང་། སློབ་དཔོན་ཇོ་སྲས་ལ་སོགས་པའི་བླ་
མ་རྣམས་ལས་གཅོད་ཡུལ་དང་ཞི་བྱེད་དང་ཕྱག་རྒྱ་ཆེན་པོ་དང་གསང་སྔགས་གསར་
སྙིང་གི་སྒྲུབ་སྡེ་མན་ངག་དང་བཅས་པ་དུ་མ་ཞུས་ཤིང་། ཁྱད་པར་དུ་ཆོས་བདག་གུ་རུ་ཇོ་
དོམས་
འབེར་ལས་རྫོགས་པ་ཆེན་པོ་གསང་བ་སྙིང་ཐིག་གི་དབང་ཁྲིད་གདམས་པ་དང་བཅས་
བར་
པ་མ་ལུས་པ་རྫོགས་པར་ཞུས་ནས། གྲོ་བོ་ལ་སོགས་པའི་རི་ཁྲོད་དང་ལུང་སྟོང་རྣམས་
སུ་ལོ་དུ་མར་སྒྲུབ་པ་ལ་ནན་ཏན་སྙིང་པོར་མཛད་དོ། །དེ་ནས་སྐལ་ལྡན་མང་པོ་སྨིན་
ང་ཚུར་སྤྱོར་དྲུག་སྙིང་པོར་གས་༤༢ 
གྲོལ་གྱི་ས་ལ་བཀོད་དེ། དྲུག་བཅུ་རྩ་གཅིག་ལ་ཆོས་ཉིད་གདོད་མའི་ས་ལ་གཤེགས་སོ། །
དེ་ཡང་པུར་སྤྱོད་དུས་ནམ་མཁའ་ལ་འཇའ་འཁྲིགས་ཤིང་། རིང་བསྲེལ་དང་ལྷ་སྐུ་མང་
24

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པོ་བྱོན་པས་འགྲོ་བ་རྣམས་ངོ་མཚར་དང་དད་པ་སྐྱེས་སོ།། །།
གྲུབ་ཆེན་མེ་ལོང་རྡོ་རྗེའི་རྣམ་ཐར།
༈ དེ་ལྟར་ངོ་མཚར་མཆོག་དང་ལྡན་པའི་བླ་མ་དམ་པ་ལས། གྲུབ་ཆེན་མེ་ལོང་
རྡོ་རྗེས་གསང་བ་མཆོག་གི་རྒྱུད་ལུང་མན་ངག་དང་བཅས་པ་མ་ལུས་པ་རྫོགས་པར་
མཛད་དོ། །དེ་ཡང་བླ་མ་དམ་པ་དེ་ནི། སྒྲགས་ཕུར་ཡབ་རྣལ་འབྱོར་པ་བསམ་ཡེ་དང་།
ཡུམ་འབར་མ་གཉིས་ཀྱི་སྲས་སུ་སྐུ་འཁྲུངས་ཏེ། ལོ་དགུ་ནས་གྲུབ་ཐོབ་ཟྭ་ལུང་པ་དང༌།
མཁན་ཆེན་སེ་ལུང་པ་ལས་རབ་ཏུ་བྱུང་ནས། ཟངས་རི་མཚོ་བྲག་ཏུ་བསྒོམས་པས་
ཉམས་འབར་ཤིང་མངོན་ཤེས་ཕྲ་མོ་ཐོབ། བཅུ་དྲུག་ལ་སྒྲགས་ཕུའི་ཞོགས་སྟེངས་སུ་
གླེགས་བམ་བརྒྱ་ཚར་མཛད་པས་གནས་ལུགས་ཀྱི་དོན་རྟོགས་ཏེ་རང་ཤར་རང་གྲོལ་
ཆེན་པོའི་སྤྱོད་པ་གཟའ་གཏད་དང་བྲལ། དེ་ནས་བཅུ་བདུན་གྱི་བར་ལ་ཡུལ་ཕྱོགས་ཐ་
དད་པ་ཀུན་ཏུ་བྱོན་ནས། བླ་མ་མཁས་གྲུབ་མང་པོའི་ཞབས་ལ་གཏུག་སྟེ། ཡང་དག་
པའི་གདམས་པ་རྣམས་ཐུགས་ལ་སྦྱངས་ནས། ལྷོ་ཤ་འུག་སྟག་སྒོ་དང༌། མཁར་ཆུ་ལ་
སོགས་པའི་གནས་ཆེན་མང་པོར་བྱོན་ཏེ། ནས་བྲེ་གང་གི་ཟླ་བ་གཅིག་དང་ཞག་ཉི་ཤུ་
རྩ་གཅིག་ལ་སོགས་པའི་འཚོ་བ་མཛད་ནས། དཀའ་ཐུབ་དཀའ་སྤྱད་མང་པོ་མཛད།
བཅོ་བརྒྱད་ལ་སེང་གེ་རྒྱབ་ཏུ་སངས་རྒྱས་དབོན་པོའི་སྤྱན་སྔར་གསང་བ་སྙིང་ཏིག་
ཞུས་ཏེ་བསྒོམས་པས། ཁྲིད་ཀྱི་སྔོན་འགྲོའི་དུས་སུ་ཉིན་མཚན་ཞག་དྲུག་ཏུ་རྡོ་རྗེ་
སེམས་དཔས་ནམ་མཁའ་ནས་ཉིན་མཚན་མེད་པར་གཟིགས་ཤིང་། དངོས་གཞིའི་དུས་
སུ་རྨི་ལམ་དུ་བླ་མ་བརྒྱུད་པ་རྣམས་དང་མཇལ་ནས་བྱིན་གྱིས་བརླབས་གསུངས། རྩ་
གསུམ་པ་ལ་ཡང་སངས་རྒྱས་རས་པ་ལས། རྡོ་རྗེ་ཕག་མོ་ལ་སོགས་པའི་གཏེར་ཆོས་
25

ཡ་ཆེན་ཆོས་འབྱུང་།
མང་དུ་གསན་ནས་བསྒྲུབས་པས། རྩ་བཞི་ལ་རྡོ་རྗེ་ཕག་མོ་དང་དངོས་སུ་ཞལ་མཇལ་
ཞིང་། ནམ་མཁའ་འོད་ཀྱི་ཕུང་པོའི་དཀྱིལ་ན་བདེ་མཆོག་ལྷན་སྐྱེས་དང་། རྟ་མགྲིན་
དང་། སྒྲོལ་མ་དང་། ཐུགས་རྗེ་ཆེན་པོ་དང་། ཀུན་ཏུ་བཟང་པོ་དང་། རྡོ་རྗེ་སེམས་
དཔའ་དང༌། བི་མ་ལ་དང་། ཨོ་རྒྱན་དང་། ཟྭ་ལུང་པ་དང་། སངས་རྒྱས་རིས་པ་དང་།
འགྲོ་མགོན་རིན་པོ་ཆེ་རྣམས་བཞུགས་པ་མཐོང་གསུངས།
དེ་ནས་དོང་ལུང་ན་བཞུགས་དུས་ཐོ་རངས་མནལ་སད་དུས་མཁའ་འགྲོའི་རང་
སྒྲ་ཤིན་ཏུ་སྙན་པོས། ཨེ་མ་བློ་བདེའི་མལ་དུ་ཆོས་ཉིད་དོན་བལྟས་པས། ། སྐྱེ་རྒྱུན་དེས་
ཆོད་ནམ་མཁའི་རྣལ་འབྱོར་པ། །སྒྲུབ་རིམ་སྲོག་འཕྲོག་སྙིང་པོ་རྒྱུན་བཟླས་པས། །
འབྲལ་མེད་སྟོང་གྲོགས་བྱ་ཡིས་སྙིང་གི་བུ། །ཞེས་པ་ཐོས་གསུངས། ཡང་ཀ་བ་ཅན་ན་
བཞུགས་པའི་དུས་སུ་ཚེས་བཅུ་གཉིས་ཀྱི་སྔ་དྲོ་ནམ་མཁའི་དཀྱིལ་ནས་ཕག་མོ་དམར་
མོ་དང་། གྲུབ་ཐོབ་ཟྭ་ལུང་པ་བཞུགས་པ་དང་། དར་ཕུག་ན་བཞུགས་པའི་རྨི་ལམ་དུ།
ཕག་མོ་གཙོ་འཁོར་ལྔ་མཐོང་ཞིང་། ས་གཡོས་དུས་མནལ་སད་པས། འོད་ཀྱི་ཕག་མོ་
གཟིགས་པ་དང་། སྐྱབས་གནས་རྫོང་ན་བཞུགས་དུས་བླ་མ་ལྔ་དང་རྡོ་རྗེ་སེམས་དཔས་
རྨི་ལམ་དུ་རྫོགས་པ་ཆེན་པོའི་དབང་རྫོགས་པར་བསྐུར་ཞིང་བརྡ་དོན་ངོ་སྤྲོད་མཛད་
གསུངས། དགུང་ལོ་ཉི་ཤུ་རྩ་དྲུག་ལ། འཁྲུལ་ཞིག་དར་མ་དང་། སྤྲུལ་སྐུ་རྒྱ་མཚོ་ལ་
སོགས་པའི་བླ་མ་མང་དུ་བསྟེན་ཅིང་། གསང་སྔགས་ཀྱི་དབང་ཁྲིད་གདམས་པ་དང་
བཅས་པ་མང་དུ་ཞུས་སོ། །དེ་ཡང་ཁྱད་འཕགས་ཀྱི་བླ་མ་བཅུ་གསུམ། འགྲན་ཟླ་དང་
བྲལ་བའི་བླ་མ་གྲ་ཕུའི་གྲུབ་ཐོབ་ཟྭ་ལུང་པ་དང་། མཚུར་ཕུའི་མདོ་བོ་རས་པ་དང་།
དགོན་རྩེའི་འཁྲུལ་ཞིག་དབོན་པོ་སྟེ། རྣམ་པ་གསུམ་བསྟེན་ནས། སྙིང་པོ་དོན་གྱི་
གདམས་པ་དཔག་ཏུ་མེད་པའི་རྒྱ་མཚོའི་གཏིང་དཔོག་པར་མཛད་ཅིང་། ལྷོ་མཁན་པ་
ལྗོངས་དང་། མཁན་པ་གླིང་དང་། སེང་གེ་རྫོང་དང་།ཀུན་བཟང་གླིང་དང་། མཁར་ཆུ་
26

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལ་སོགས་པའི་གནས་ཆེན་དུ་མར་སྒྲུབ་པའི་རྒྱལ་མཚན་བཙུགས་ཤིང་སྐལ་ལྡན་དུ་མ་
སྨིན་གྲོལ་ལ་བཀོད་དོ། །དེ་ནས་དགུང་ལོ་སུམ་ཅུ་སོ་བདུན་ལ་འདའ་བའི་དུས་ཡིན་
པས་སློབ་དཔོན་ཀུན་དགའ་ཞེས་བྱ་བའི་སྐལ་བཟང་གཅིག་གིས་གསོལ་བ་བཏབ་པས།
དྲུག་ཅུ་རྩ་གཅིག་གི་བར་བཞུགས་སོ། །
དེ་ནས་དྲུག་ཅུ་རྩ་གཅིག་ཡོས་ཀྱི་ལོའི་སྟོན་ཟླ་ཐ་ཆུང་གི་ཉི་ཤུ་ལྔའི་ཐོ་རངས་དུར་
ཁྲོད་ལ་ཁར་དགོངས་པ་ཆོས་དབྱིངས་སུ་འཕོ་བའི་ཚུལ་བསྟན་དུས། འོད་ཆེན་པོ་སྒྲ་
དང་བཅས་པ་ནུབ་ཕྱོགས་སུ་ཡལ་ཞིང་། པུར་སྦྱངས་དུས་ནམ་མཁའི་དཀྱིལ་ནས་པུར་
ཁང་ལ་འཇའི་སྣམ་བུ་དང་། འོད་ཀྱི་དྲྭ་བ་རིས་སུ་ཤར་རོ། ། གདུང་རུས་ལ་ཨ་དཀར་
པོ་གཅིག་དང་། གདུང་ཤ་རཱི་རཾ་རིགས་ལྔ་བྱོན་ཞིང་འགྲོ་བ་ཀུན་ངོ་མཚར་གྱི་ས་ལ་
བཀོད་དོ།། །།
རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རིག་འཛིན་ཆེན་པོ་ཀུ་མ་རཱ་ཛས་འོད་གསལ་
སྙིང་པོའི་སྐོར་རྣམས་ཡོངས་སུ་རྫོགས་པར་ཞུས་སོ། །དེ་ཡང་གཡོ་རུ་འོན་གྱི་ནང་བར་
གསར་རྫོང་ཁ་ཞེས་བྱ་བའི་གྲོང་རྡལ་དུ་ཡབ་ཇོ་སྲས་བསོད་ནམས་དཔལ་དང་། ཡུམ་
ཁྱེ་མ་འབུམ་མེ་ཞེས་བྱ་བའི་སྲས་སུ་འཁྲུངས་ཏེ་ཐར་པ་རྒྱལ་ཞེས་མཚན་གསོལ་ཞིང་།
ཆུང་ངུ་ནས་དད་པ་དང་སྙིང་རྗེ་ཆེན་པོ་མངའ་ཞིང་ཤེས་རབ་ཆེ་བས་ཀློགས་དང་ཡི་གེ་
སློབ་མ་དགོས་པར་མཁྱེན་གསུངས། དེ་ནས་ལོ་བདུན་ན་ཀོང་པོའི་འོ་ཤོད་ཐོ་སྟེངས་
དགོན་པའི་བླ་མ་དགྱེས་རྡོར་དཔལ་ལས་ཀྱེ་རྡོ་རྗེ་དང༌། བདེ་མཆོག་གི་དབང་ཞུས་
ནས་ཡར་བྱོན་ཏེ། ལོ་དགུ་ན་མཁན་པོ་གཙང་པ་ལས་ཡོངས་རྫོགས་ཀྱི་དགེ་བསྙེན་

ཡ་ཆེན་ཆོས་འབྱུང་།
བླངས་ནས་ཐུགས་རྗེ་ཆེན་པོ་འཁོར་བ་དོང་དཀྲུགས་ཀྱི་ཆོས་སྐོར་ལ་ཐུགས་སྦྱངས།
ལོ་བཅུ་གཉིས་ན་ཕག་མོ་གྲུའི་མཁན་པོ་ཡེར་པ་དང་། སློབ་དཔོན་མངའ་རིས་པ་ལས་
རབ་ཏུ་བྱུང་སྟེ་གཞོན་ནུ་རྒྱལ་པོ་ཞེས་མཚན་གསོལ་ནས་འདུལ་བ་གསན། རིན་པོ་ཆེ་
གྲགས་ཡེ་པ་ལས་ནཱ་རོ་ཆོས་དྲུག་ལ་སོགས་པའི་གདམས་པ་མང་པོ་ལོ་ལྔའི་བར་དུ་
གསན་ཅིང༌། བླ་མཚར་སྟེངས་པ་ལས་བརྟག་གཉིས་གསན་ཅིང་མཁྱེན་པར་མཛད།
དབོན་པོ་སངས་ཤེས་ལས་ལྷ་སློབ་ཅིང་ཡི་གེ་དྲུག་པ་བཟླས་པས་རྨི་ལམ་ན། ཤེལ་གྱི་
ཁང་བུ་ཞིག་གི་ནང་ན་ཐུགས་རྗེ་ཆེན་པོ་འཛུམ་པར་མཛད་པ་མཐོང་གསུངས།
དེ་ནས་ཁྱུང་ནག་ཤག་དར་ལས་རྙིང་མའི་རྒྱུད་ལུང་མན་ངག་མང་དུ་ཞུས་ཤིང་
དར་ཕུག་ཏུ་བྱོན་ནས། གྲུབ་ཆེན་མེ་ལོང་རྡོ་རྗེ་དང་མཇལ། ཕྱག་རྒྱ་ཆེན་པོའི་ཁྲིད་
གནང་བས་ངོ་འཕྲོད་དེ་རྟོགས་པ་རྒྱུད་ལ་སྐྱེས། དེ་ནས་གྲུབ་ཆེན་མོན་གྱི་མཁའ་འགྲོའི་
གླིང་དུ་གཤེགས་པའི་ཕྱག་ཕྱི་ལ་ཕྱིན་པས་རྡོ་རྗེ་ཕག་མོའི་ཆོས་སྐོར་ལ་སོགས་པ་མང་
དུ་ཞུས་ནས་བསྙེན་པ་མཛད་པས། ཚེ་བཅུའི་ནུབ་མོ་ཞིག་རྨི་ལམ་ན། ཨུ་རྒྱན་པདྨ་སྐུ་
མདོག་དམར་པོ་གར་སྟབས་ལིང་ལིང་རུས་པའི་རྒྱན་དྲུག་གསོལ་ནས། ཨེ་མ། རིགས་
ཀྱི་བུ་རྟག་ཏུ་ཆོས་གྱིས་ཤིག གསུང་པ་ཐོས་གསུངས། དེ་ནས་ཚུར་ཕུར་བྱོན་ཏེ། བླ་མ་
གཉན་རས་དང༌། བླ་མ་དར་མ་མགོན་ལས་ཀརྨ་པའི་ཆོས་སྐོར་མ་ལུས་པ་གསན་ཅིང་།
ལོ་འགར་བཞུགས་ནས་ལ་སྟོད་དིང་རི་བླ་འཁོར་དང་བྷུ་ཏྲར་བྱོན་ཏེ། གྲུབ་ཆེན་ཨོ་རྒྱན་
པ་དང་། ཀརྨ་པ་རབ་ཏུ་བྱུང་མ་ཐག་དགུང་ལོ་བདུན་ལོན་པ་དེ་དང་མཇལ་ནས་གྲུབ་
ཆེན་པ་ལས་གདམས་པ་ཐམས་ཅད་ཚང་བར་ཞུས། དེ་ནས་ལོ་འགའ་ནས་ཨོ་རྒྱན་པས།
གཉན་རས་ལ་སྙིང་ཐིག་ཞུས་པའི་ཞོར་ལ་ཞུས་ནས་གདམས་པ་ཁ་ཚང་ཐོབ། དེ་ནས་
རྒྱ་སྨན་གྱི་བླ་མ་ནམ་མཁའ་རྡོ་རྗེ་ལས་གསང་སྐོར་གནད་ཀྱི་མེ་ལོང་ངོ་སྤྲོད་དང༌། སྐལ་
ལྡན་པ་ཆོས་ཀྱི་སེང་གེ་ལས་གསང་བ་གནད་ཀྱི་མེ་ལོང་ལ་སོགས་པའི་རྫོགས་ཆེན་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གསང་བའི་སྐོར་མང་དུ་ཞུས་སོ། །
དེ་ནས་མཁར་ཆུར་བྱོན་ནས་གྲུབ་ཆེན་པ་ལས། གསང་བ་སྙིང་ཏིག་གི་དབང་
ཁྲིད་གདམས་པ་དང་བཅས་པ་མ་ལུས་པ་ཞུ་དུས། འབུལ་རྒྱུ་མེད་པས་ལུས་ངག་གི་
ཞབས་ཏོག་ལ། མདོ་བོ་རས་པས་བཞེངས་པའི་འབུམ་ཆུང་གི་ཁང་པའི་ནང་ལ་དབྱར་
རིལ་པོ་གཉིས་སུ་རི་མོ་མཛད་དུས་ནས་ཁལ་བཞི་གནང་བའི་གཉིས་ཀྱིས་ཤོག་བུ་ཉོས་
ནས། མཚན་མོ་དཔེ་རྣམས་བྲིས། གཉིས་ཀྱིས་དཔེ་ཆའི་མར་མེ་དང་གསོལ་ཟས་མཛད་
པས། ཤིག་ནད་དྲག་པོ་བྱུང་། རྟོགས་པ་ཁྱད་པར་ཅན་ཡང་སྐྱེས་པས་བླ་མ་ཤིན་དུ་
མཉེས་ཏེ། འགྲོ་དོན་གྱིས་ཤིག་པའི་རྗེས་གནང་ཡང་མཛད། དེའི་དུས་ན་དབང་གྲལ་
ན་བླ་མའི་དབུའི་སྟེང་གི་ནམ་མཁའ་ལ་མགོན་པོ་ཕྱག་བཞི་པ་དང་། གཟིམས་ཁང་གི་
སྒོ་ཡི་ཐད་ན་དཔལ་ཨེ་ཀ་ཛ་ཊི་མཐིང་མོ་ཞིང་དབྱུག་དང་སྤྱང་མོ་བསྣམས་པ་ཁང་པ་
གཉིས་ཐོག་དང་མཐོ་དམན་མཉམ་པ་ཞིག་གི་ཕྱི་ངོས་ནས། ལས་ཀྱི་མ་མོ་ཁྲག་རལ་
ཅན། ཁྲག་གི་མཚོ་ཆུང་ཞིག་ནས་ལག་པ་གཉིས་ཀྱི་བཅུས་ནས་འཐུང་བ་མཐོང་
གསུངས། དེ་ནས་བླ་མ་ལོ་བརྒྱད་དུའདུ་འབྲལ་མེད་པར་བསྟེན་ནས་ཨོ་རྒྱན་གྱི་
བཞུགས་གནས་སྨྱུག་ཚལ་ཕུག་ཏུ་དགུན་གཅིག་བཞུགས་པས། རྡོ་རྗེ་ཕག་མོའི་ཞལ་
གཟིགས། ཤེས་རབ་ཕྱོགས་མེད་དུ་རྒྱས་གསུངས། དེ་ནས་དྲིན་ཆེན་བླ་མ་མ་གཤེགས་
ཙམ་ན་ཡར་ཀླུངས་སུ་བྱོན་ནས་ཚར་སྡིངས་རི་ཁྲོད་བཏབ་ནས་དར་གཅིག་བཞུགས་
དུས་བླ་མ་སྐུ་གཤེགས་པར་མཁྱེན་ནས་མཁར་ཆུར་བྱོན་པ་དང༌། བླ་མའི་སྲས་གཉིས་
དང་ས་སྟེགས་སུ་མཇལ་ནས་སླར་ལོག་ནས། ཉི་ཤུ་ལྔ་ཡི་མཆོད་པ་བཙུགས་ནས། ཙ་
རི་ལ་བྱོན་ཏེ་གནས་སྐོར་མཛད་པས། དཀྲིག་མོ་ལྷའི་ནེའུ་རིང་གི་རྡོ་སྐུ་རང་བྱོན་ལ་
འཐའ་ཚོན་སྣ་ལྔ་ཟུག་པ་དང་། དཔལ་ཤེལ་གྱི་རིའི་གངས་འདབས་ལས་ལ་ཆུང་ཞིག་
བརྒལ་བའི་ས་ན། གཡུ་མཚོ་ཟླུམ་པོ་སྣང་བ་ལ་སྔ་དྲོ་སླེབས་དུས། ནམ་མཁའ་དང་
29

ཡ་ཆེན་ཆོས་འབྱུང་།
མཚོ་ཤིན་ཏུ་དྭངས་པའི་བར་འཇའ་ཚོན་སྣ་ལྔ་གྱེན་ཐུར་དྲང་པོར་ཟུག་པ་ལ་སོགས་པ་
ངོ་མཚར་གྱི་ལྟས་རྣམས་མཐོང་གསུངས། དེ་ནས་མཚུར་ཕུར་ཆོས་རྗེ་པས་གདན་
དྲངས་ནས་སྙིང་ཏིག་གི་རྒྱུད་གདམས་པ་དང་བཅས་པའི་ལུང་རྣམས་མཛད་ནས་ཤངས་
སུ་བྱོན་ཏེ། ལྕེ་སྒོམ་ནག་པོའི་བརྒྱུད་པ་སློབ་དཔོན་སྒོམ་པ་ལས་གསང་སྐོར་སྙན་
བརྒྱུད་རྣམས་དང་བསམ་ཏན་མིག་གི་སྒྲོན་མེ་ཞུས་ཏེ། ལ་སྟོད་དིང་རི་སྣ་དམར་དུ་དབོན་
པོ་བྱང་གྲུབ་པ་ལས་ཡང་དགོན་པའི་རི་ཆོས་རྣམས་ཞུས། གྲུབ་ཆེན་པ་དང་མཇལ་ནས།
མར་བྱོན་པའི་ལམ་གྱི་གྲམ་པ་ན་བླ་མ་བཀྲས་ལུང་པ་ལས། གཤིན་རྗེ་དགྲ་ནག་ལ་
སོགས་པ་གསར་མའི་སྐོར་མང་པོ་ཞུས་ཤིང་། སློབ་དཔོན་ཡེ་ཤེས་མགོན་པོ་ལ་སོགས་པ་
ལས་གསང་སྐོར་དང་། རྒོད་ཚང་པའི་ཁྲིད་རྣམས་དང་། ཨ་རོའི་ཁྲིད་མོ་ཆེ་དང་། དོན་
ཁྲིད་སྐོར་ལ་སོགས་པ་བོད་འདིར་གྲགས་སོ་ཅོག་གི་རྫོགས་རིམ་གྱི་མན་ངག་རྣམས་
ལ་ཞུན་ཐར་ཆོད་པར་མཛད་དེ་ཐོས་བསམ་གྱི་སྒོ་འདོགས་ཆོད་པར་མཛད་དོ། །
དེ་ནས་ཙ་རི་གསར་མ་བསྐོར་ནས་རྙིང་མའི་གཡུ་མཚོ་འགྲམ་དུ་གཅིག་པུར་ཟླ་
བ་བརྒྱད་བཞུགས་དུས། ཆོ་འཕྲུལ་མང་པོ་དང་ཛམ་བྷ་ལྷས་ནོར་བུ་བྱིན་པ་དང་གཞི་
བདག་གྷ་ཡ་དྷ་རས་ཁང་པར་གདན་དྲངས་ཏེ། བསྙེན་བསྐུར་བྱས་པ་དང་། མཚོའི་
དབུས་ན་འོད་ལྔའི་ལྦུ་བ་བསེ་ཕོར་ཙམ་གཅིག་ལ་གཅིག་ཐིམ་དུ་འགྲོ་བ་ལ་སོགས་པ་
ངོ་མཚར་བའི་ལྟས་མང་པོ་མཐོང་གསུངས། དུས་རྟག་ཏུ་གངས་ཁྲོད་དང་རི་ཁྲོད་འགའ་
ཞིག་ཏུ་བཞུགས་ནས་སྒྲུབ་པ་ལ་ནན་ཏན་སྙིང་པོར་མཛད་དེ། རིན་པོ་ཆེ་ཀརྨ་པ་རང་བྱུང་
རྡོ་རྗེ་ལ་སོགས་པ་སྐྱེས་ཆེན་དང་། སྐལ་ལྡན་དུ་མ་ལ་གསང་བ་བླ་ན་མེད་པའི་ཆོས་ཀྱི་
འཁོར་ལོ་བསྐོར་ཞིང་། གྲོང་དང་ཡུལ་ཁམས་ལ་སོགས་པ་མང་པོར་ཐར་པའི་ས་བོན་
གྱིས་ཁྱབ་པར་མཛད་པ་དང་། ཐ་ན་ལམ་ནས་འགྲོད་པའི་འགྲོན་པོ་དང༌། རི་དྭགས་
དང་། ཉ་ལ་སོགས་པ་རྣམས་ཀྱི་དོན་དུའང་ཀོང་པོ་ནས་གཡེ་ལ་ཐུག་གི་བར་འཇིགས་
30

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པས་ཉེན་པའི་ལམ་འཕྲང་རྣམས་ལ་ལམ་རྒྱ་དང་། རི་རྒྱ། ཆུ་རྒྱ་ལ་སོགས་པ་མཛད་དེ།
ས་བདེ་འཇམ་ལ་བཀོད་ཅིང་། གང་དུ་བཞུགས་པའི་ལུང་པ་དང་། ཡུལ་གྲོང་ཐམས་ཅད་
ཀྱི་སད་སེར་དང་། ཡམས་ལ་སོགས་པ་ཉེ་བར་འཚེ་བ་ཐམས་ཅད་ཞི་བར་མཛད་དེ།
མཐོང་བ་དང་། ཐོས་པ་དང༌། དྲན་པ་ཐམས་ཅད་བྱང་ཆུབ་ཀྱི་ལམ་ལ་འགོད་པའི་
འཕྲིན་ལས་རླབས་པོ་ཆེ་མངའ་བ་ཡིན་ནོ། །
བླ་མ་དམ་པ་འདི་ནི་ལོ་བརྒྱ་བརྒྱ་ན་བོད་དུ་བི་མ་ལའི་སྤྲུལ་པ་རེས་འདུལ་བར་
ལུང་བསྟན་པའི་རྟགས་དང་མཚན་མ་ཐམས་ཅད་ཚང་བར་མངའ་སྟེ། ཤངས་ལ་སྨེ་བ་
ཨའི་རི་མོ་ཅན་མི་འགྱུར་བ་དང༌། སྔགས་བདག་གཟའ་དང་དམ་ཅན་གསུམ་གྱིས་
འདུད་ཅིང་བསྟོད་པ་མི་དང་མི་ལབ་པ་ལྟར་ཡོད་པ་དང་། ཚད་མེད་པའི་མཁྱེན་རབ་
དང་ཐུགས་རྗེས་འགྲོ་བ་འདུལ་བ་དང་། མངོན་པར་ཤེས་པས་སེམས་རྒྱུད་བྱིན་གྱིས་
བརླབས་པ་དང་། དེང་སང་སྙིང་ཏིག་གི་གནད་ངེས་པ་རྣམས་སློབ་དཔོན་སོ་སོའི་བློ་
སྐྱོན་ཞུགས་ཏེ། ཕྱག་ཆེན་དང་། ཞི་བྱེད་དང་། སྦྱོར་དྲུག་ལ་སོགས་པ་དང་། ལྟ་སྒོམ་
འདྲེས་ནས་གཅིག་ཏུ་འདོད་པས་འཆོལ་བར་སྤྱོད་པ་ལས་ལེགས་པར་ཕྱེས་ཏེ། གསང་
བ་བླ་ན་མེད་པའི་གྲུབ་པའི་མཐའ་རྣམས་གསལ་བར་མཛད་ཅིང་། ཐུགས་རྗེས་བཟུང་
བའི་སྐལ་ལྡན་ཀུན། འདས་དུས་འཇའ་འོད་རིང་བསྲེལ་དང་བཅས་པ་བྱུང་བས་ཀྱང་
ཡིད་ཆེས་པར་མཛད་པའི་ཕྱིར་བི་མ་ལ་དངོས་སུ་བཞུགས་པ་ལགས་སོ། །
དེ་ལྟར་སྐུ་དངོས་སུ་སྣང་ནས་འགྲོ་བའི་དོན་མཛད་པ་ལ་དགུང་ལོ་བདུན་བཅུ་རྩ་
བརྒྱད་ཀྱི་བར་བཞུགས་ནས་ཆུ་མོ་ལུག་གི་ལོའི་སྟོན་ཟླ་འབྲིང་པོའི་ཉི་མ་རྩེ་ཤར་ལ་
དྭགས་པོ་དང་ལུང་གི་རི་ཁྲོད་དུ་གཤེགས་པའི་ཚུལ་བསྟན་པའི་དུས། སྒྲ་དང་འོད་ཟེར་
ཁ་དོག་ལྔའི་དྲྭ་བ་དང་གུར་ཁྱིམ་ལྟ་བུ་ལ་སོགས་པ་ངོ་མཚར་བའི་ལྟས་དཔག་ཏུ་མེད་པ་
བྱུང་བས་ན། ཉེ་གནས་སྒོམ་དར་གྱིས་ཐོག་དྲངས། དྲུང་ན་བཞུགས་པ་དང་། དད་ལྡན་
32

ཡ་ཆེན་ཆོས་འབྱུང་།
རྣམས་ཀྱིས་གསོལ་བ་བཏབ་པའི་ངོར། ཐུགས་རྗེས་གཟིགས་ཏེ་དར་ཅིག་ན་གཟིམས་
པ་ལས་བཞེངས་ཏེ་དཀྱིལ་ཀྲུང་མཛད་ནས་ཞལ་འཛུམ་པ་དང་བཅས་པས། ཁྱེད་
རྣམས་མྱ་ངན་མ་བྱེད་ང་ཤི་བ་མིན་གསུངས། དེ་ཕན་ཆད་སྙིང་ཟུག་གང་ཡང་མེད་ཅིང་།
ཐམས་ཅད་ལ་ཕན་པའི་གདམས་ངག་དང་། ཞལ་ད་ཅི་རིགས་སུ་བྱོན་ཅིང་། ཁྱད་པར་
དུ་ཚེས་ཀྱི་སྔ་དྲོར་སློབ་དཔོན་བློ་ལྡན་དང༌། ཉེ་གནས་སྒོམ་དར་ལ་སོགས་པས་ཞུས་
པར་གཤེགས་པའི་རྗེས་སུ་ཅི་ལྟར་བགྱི། མཐར་ཅི་ལྟར་འགྱུར་བླ་མ་ཀུན་མཁྱེན་པ་
གདན་འདྲེན་ནམ་ཞུས་པས་ཞལ་ཏ་བྱོན་པ། ཅི་ཟེར་གླེན་པ་ཀུན། ཁོང་ལ་འོ་རྒྱལ་དུ་
མ་འཇུག ད་གཟོད་ཆོས་ཀྱི་ཞུན་ཐར་མ་ཆོད་པ་ཡོད་ན་དེར་སོང་། བློ་ལྡན་ལ་སོགས་
ཁྱོད་རང་རྣམས་གྲོས་བསྟུན། ཁད་མང་པོ་སྔར་ཡང་བྱས་ཟིན། ཅ་ཅོ་མང་པོ་མ་ཟེར་རྣ་
བར་གཟིན་གསུངས་ནས། དེ་ཕན་ཅང་མི་གསུང་བར་དྲང་སྲོང་ཙོག་པུའི་བཞུགས་
སྟངས་དང༌། ཆོས་སྐུའི་གཟིགས་སྟངས་ཀྱིས་འཛུམ་པ་མཛད་དེ། ཚེས་བརྒྱད་ཀྱི་ཐོ་
རངས་ཁར་གདོད་མའི་ཟད་སར་གཤེགས་སོ། །དེ་ནས་ཉི་ཤུ་ལྔ་ཡི་བར་པུར་བཞུགས་
ནས། སླར་བཞུས་པས། ནམ་མཁའ་དྭངས་པ་ལས་འོད་ཟེར་གྱི་དྲ་བ་གྲངས་མེད་པ་
བྱུང་ཞིང་དབུ་ཐོད་རིལ་པོར་བྱོན་པའི་ནང་ནས་རིགས་ལྔ་ཚོམ་བུའི་དཀྱིལ་འཁོར་དང་།
སྙན་གོང་གཡས་གཡོན་ན་རྗེ་བཙུན་མ་མཐིང་ག་ཚོན་གང་དང་། ཕྱི་ན་འཇའ་འོད་ལྔ་ཡི་
ར་བ་འོད་ཁྱིམ། གྱེན་འགྲེངས་རྩིབས་ཤར་སྣ་ཚོགས་རང་བྱོན། གདུང་སིལ་བུ་ལས་རིང་
བསྲེལ་འགའ་དང་། གདུང་རིགས་ལྔ་སོགས་པ་ཡང་བྱོན། ངོ་མཚར་གྱི་སྣང་བ་ཆེན་
པོས་སྐྱེ་དགུ་རྣམས་དད་མོས་ཀྱི་ས་ལ་བཀོད་དོ། ། དེ་ནས་གཤེགས་རྫོང་དང་། མཆོད་
རྟེན་བཞེངས་པ། ཟླ་མཆོད་ཀྱི་བར་དུ། ནམ་མཁའ་དྭངས་པ་ལས་ནུབ་ཕྱོགས་ན་འོད་
ཟེར་གྱི་སྣང་བ་གྲངས་མེད་པ་བྱུང་ངོ་། །ཀྱེ་མ་ཀྱི་ཧུད་མགོན་པོ་ཐུགས་རྗེ་ཅན། །གདོད་
མའི་དབྱིངས་ནས་ཐུགས་རྗེས་ཉེ་བར་གཟིགས། །བདག་སོགས་སྲིད་པའི་འགྲོ་བ་མ་
32

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལུས་ཀུན། །ཞི་བའི་དབྱིངས་སུ་དྲང་བར་མཛད་དུ་གསོལ།། །།
ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་ཀྱི་རྣམ་ཐར།
༧དེ་ལྟ་བུའི་བླ་མ་དམ་པ་ལས། ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་
འབྱམས་ཞབས་ཀྱིས་བླ་ན་མེད་པའི་ཟབ་ཆོས་འོད་གསལ་རྡོ་རྗེ་སྙིང་པོའི་དོན་རྣམས་
ཐོས་པ་དང་། བསམ་པ་དང་། སྒོམ་པ་གསུམ་གྱིས་ཞུན་ཐར་ལེགས་པར་བཅད་ནས་
ཤིན་ཏུ་མཉེས་པར་བྱས་ཤིང་གདམས་པ་རྣམས་བུམ་པ་གང་བྱོས་སུ་གསན་ཏོ། །དེ་ཡང་
བླ་མ་དམ་པ་དེ་ཉིད་ནི་གཡོ་རུ་གྲའི་ཕུ་སྟོད་གྲོང་ཞེས་བྱ་བ་ན། སློབ་དཔོན་བསྟན་པ་
ཞེས་བྱ་བ་དང་། འབྲོ་བཟའ་མོ་བསོད་ནམས་རྒྱན་གཉིས་ཀྱི་སྲས་སུ་ངོ་མཚར་བའི་ལྟས་
མང་པོ་དང་བཅས་འཁྲུངས། ཆུང་ངུའི་དུས་ན་དད་པ་དང་སྙིང་རྗེ་ཤེས་རབ་ཆེ་ཞིང་། ནམ་
གྲུ་རི་མ་ཏི་ཤིན་ཏུ་འགོ་བའི་དགེ་མཚན་དང་གཟུགས་ཀྱང་མཐོང་ངོ༌། ། ལོ་བདུན་ནས་
ཀློག་ཤེས་ཏེ་ཕུར་པ་དང༌། བདེ་གཤེགས་འདུས་པ་དང༌། གུ་རུའི་ཕྲིན་སྒྲུབ་རྣམས་
བསླབས་པས། དགུང་གྲངས་དགུ་ནས་ཁོང་དུ་ཆུད་དོ། ལོ་བཅུ་གཉིས་ན་མཁན་པོ་
བསམ་གྲུབ་རིན་ཆེན་དང་། སློབ་དཔོན་ཀུན་དགའ་འོད་ཟེར་ལས་རབ་ཏུ་བྱུང་སྟེ།
འདུལ་བ་བསླབས་ནས་ལོ་བཅུ་བཞི་ནས་བཤད་དོ། །དེ་ནས་ལོ་བཅུ་དྲུག་ལ་སློབ་
དཔོན་བཀྲ་ཤིས་རིན་ཆེན་ལས་ལམ་འབྲས་དང་། ཆོས་དྲུག་གཉིས་དང་། ཕག་མོ་ཆོས་
དྲུག་དང་བདེ་མཆོག་དྲིལ་བུ་པ་དང་། ཕྱག་ན་རྡོ་རྗེ་འཁོར་ལོ་ཆེན་པོ་ལ་སོགས་པའི་
དབང་ཁྲིད་གདམས་པ་དང་བཅས་པ་ཞུས་ཤིང་། སློབ་དཔོན་དབང་ཡེ་ལ་སོགས་པ་
ལས་གསང་སྔགས་ཀྱི་སྒྲུབ་སྡེ་མང་པོ་དང་། ཞྭ་ལུང་རིན་པོ་ལ་སོགས་པ་ལས་ཞང་
ཚལ་པའི་གདམས་སྐོར་དང་། རྒོད་ཚང་པའི་ལམ་ཁྲིད་དང་། གཅོད་དང་ཞི་བྱེད་ལ་
33

ཡ་ཆེན་ཆོས་འབྱུང་།
སོགས་པ་མང་དུ་མནོས་སོ། ། ལོ་བཅུ་དགུ་ན་གསང་ཕུར་བྱོན་ནས་བྱམས་ཆོས་དང་
ཚད་མ་ལ་སོགས་པའི་མཚན་ཉིད་ཀྱི་ཐེག་པ་མང་དུ་ཉན་ཏེ། སློབ་དཔོན་ཆེན་པོ་ཆོས་
དཔལ་རྒྱལ་མཚན་དང་། ཆོས་གྲགས་གཉིས་ལ་སོགས་པའི་དྲུང་དུ་ལོ་དྲུག་ཏུ་ཞུན་
ཐར་བཅད་ཅིང་། སློབ་དཔོན་ཆེན་པོ་བཙན་དགོན་པ་ལས། ཚད་མ་སྡེ་བདུན་གྱི་རྩ་བ་
དང་ཤེས་རབ་སྙིང་པོ་དང་། སྒྲོལ་མ་ལ་སོགས་པའི་ལུང་ཕྲན་མང་ཞིག་ཏུ་མནོས་ཤིང༌།
ལོ་ཙཱ་བ་བློ་བརྟན་ལས་ཏིང་འཛིན་རྒྱལ་པོ་ལ་སོགས་པ་ཟབ་མོའི་མདོ་ལྔ་དང༌། ཤེས་
རབ་སྙིང་པོའི་རྒྱ་ཆེར་འགྲེལ་པ་ལ་སོ་གས་པའི་ལུང་མང་དུ་མནོས་ཏེ། དེ་ཡང་དུས་
སྐབས་འགའ་ཞིག་ན། མི་གཡོ་བ་དང་། དབྱངས་ཅན་མ་དང་། ཤེས་རབ་གསལ་བྱེད་
ལ་སོགས་པའི་བློ་འཕེལ་གྱི་ལྷ་འགའ་ལ་སྒྲུབ་པ་བྱས་པས། རྨི་ལམ་དུ་གྲུབ་པའི་
མཚན་མ་ཙམ་བྱུང་ཞིང་། ལུང་དང་། རིག་པ་དང་། མན་ངག་དང་། སྙན་ངག་ལ་སོགས་
པའི་དོན་ལ་བློ་གྲོས་ཀྱི་སྣང་བ་ཅུང་ཟད་ཐོབ་ནས། ཕྱོགས་ཐ་དད་ཀུན་ཏུ་ཁྱབ་ཤིང༌། བླ་
མ་དགེ་བའི་བཤེས་གཉེན་དུ་མ་ལས། མདོ་དང་རྒྱུད་དང་། མན་ངག་དུ་མ་ཞུས་ཏེ།
ཐོས་བསམ་གྱི་བློ་གྲོས་སྦྱངས་ཤིང་། སློབ་དཔོན་གཞོན་ནུ་དོན་གྲུབ་ལ་སོགས་པ་ལས་
མདོ་སྒྱུ་སེམས་ཕྱོགས་ལ་སོགས་པའི་སྐོར་མང་པོ་ཞུས་ཤིང་། སློབ་དཔོན་གཞོན་ནུ་རྒྱལ་
པོ་ལ་སོགས་པ་ལས་དབུ་མ་ཚིག་འཇུག་ལ་སོགས་པ་འཕགས་སྐོར་རྣམས་ཚང་བར་ཞུས་
ཤིང༌། སློབ་དཔོན་གཞོན་ནུ་རྡོ་རྗེ་ལ་སོགས་པ་ལས་སྤྱོད་འཇུག་དང་བསླབ་བཏུས་
དང༌། ཇོ་བོའི་གདམ་སྐོར་གྱི་ཆོས་དྲུག་སྦྱོར་དྲུག་ལ་སོགས་པའི་སྙན་བརྒྱུད་མང་དུ་ཞུས་
ཤིང་མཁན་པོ་ལས་ཁྲོ་ཕུའི་ཆོས་སྐོར་དང་། ཁ་རག་གི་ཆོས་སྐོར་དང་། གཞན་ཡང་
སྒྲུབ་ཐབས་རྒྱ་མཚོ་དང་། ཆོས་ཆུང་རྒྱ་མཚོ་དང་། འདུལ་བའི་ལུང་ལ་སོགས་པ་མང་དུ་
ཐོས་སོ། །བླ་མ་དམ་པ་ཆོས་རྗེ་ཀརྨ་པ་ལས། སྦྱོར་དྲུག་གེགས་སེལ་དང་བཅས་པ་
དང༌། ནཱ་རོའི་ཆོས་དྲུག་དང་། སྐུ་གསུམ་ངོ་སྤྲོད་དང་། ཐུགས་རྗེ་ཆེན་པོ་རྒྱལ་བ་རྒྱ་
34

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མཚོ། ཐུགས་རྗེ་ཆེན་པོ་རྒྱལ་པོ་ལུགས་ལ་སོགས་པ་མང་དུ་ཐོས་སོ། །
གཞན་ཡང་སློབ་དཔོན་དབང་ཚུལ་ལ་སོགས་པའི་དྲུང་དུ། སྦྱོར་དྲུག་དང༌། སྙན་
དྲུག་དང༌། རླུང་སྐོར་ལ་སོགས་པ་མང་དུ་ཞུས་ཤིང་ངེས་པ་མེད་པའི་སྒྲུབ་པ་བྱེད་པ་
ལས། ལྕོག་ལ་རིན་པོ་ཆེའི་བྲག་ཕུག་ཏུ་ཟླ་བ་ལྔ་མུན་ཁང་གཅིག་ན་ཡོད་པའི་ཐོ་རངས་
ཀྱི་རྨི་ལམ་ན་ལུང་པའི་མདའ་བྱེ་མ་དང་རི་ཆུང་ཆུ་འབབ་ཡོད་པའི་དྲུང་ན་ཡོད་པ་ལ།
སིལ་སྙན་གྱི་སྒྲ་གླུ་དབྱངས་དང་བཅས་པ་ཞིག་ཐོས་ནས་བལྟས་པས། རྟ་ལ་བསེ་ཁྲབ་
དྲིལ་བུས་བརྒྱན་པ་ཞིག་ལ་བུད་མེད་ལོ་བཅུ་དྲུག་ལོན་པའི་ན་ཚོད་ཙམ་ཟ་འོག་གི་གོས་
དང་གསེར་གཡུའི་རྒྱན་ཆས་སྤྲས་པ་གསེར་གྱི་དྲ་བས་གདོང་བཀབ་པ་ཞིག་བྱོན་པའི་ཐུ་
བ་ལས་འཇུས་ཏེ། འཕགས་མ་ཐུགས་རྗེས་འཛིན་པར་ཞུས་པས། རིན་པོ་ཆེའི་དབུ་
རྒྱུན་ཞིག་འདུག་པ་ཕུད་ནས་བདག་གི་མགོ་ལ་བསྐོན་ཏེ། དུས་དེ་ནས་རྟག་ཏུ་བྱིན་
གྱིས་རློབ་ཅིང་དངོས་གྲུབ་སྦྱིན་པར་བྱའོ། །ཞེས་གསུངས་པའི་མོད་ལ། ལུས་སེམས་
བདེ་གསལ་མི་རྟོག་པའི་ཏིང་ངེ་འཛིན་གྱིས་ཕྱམ་བརྡལ་ནས་ཡུན་རིང་པོར་གཉིད་ལས་
མ་སད་ཅིང་ཉི་མ་རྩེ་ཤར་དུས་སད་ནའང་། ཉམས་དེ་དང་མ་བྲལ་བ་ཉི་མ་གསུམ་བྱུང་ངོ། །
དེ་ནས་བསམ་ཡས་སུ་བྱོན་པའི་དཔྱིད་སོང་། བླ་མ་དམ་པ་ཡར་སྟོད་སྐྱམ་གྱི་ཕུ་
ན་བཞུགས་པ་དང་མཇལ། ཞལ་མཐོང་མ་ཐག་ཏུ་བཱི་མ་ལ་དངོས་ཀྱི་འདུ་ཤེས་དང་དད་
པ་བརྟན་པོ་འཁྲུངས། བླ་མས་གསུང་པ་མདང་ལྷའི་བྱ་ཡིན་ཟེར་བའི་བྱ་ཡ་མཚན་ཅན་
ཞིག་ལ་བྱ་ཕྲན་སྟོང་གིས་བསྐོར་བས་ངའི་དཔེ་ཆ་ཁྱེར་ནས་ཕྱོགས་ཐ་དད་དུ་སོང་བ་རྨིས་
བྱུང་བ་དེ་ཁྱོད་ལ་ལྟ་བ་ཡིན་པར་འདུག་ངའི་ཆོས་འདིའི་བརྒྱུད་པ་འཛིན་པ་ཞིག་ཡོང་བ་
འདྲ། གདམས་པ་ཚང་བར་སྦྱིན་དགོས་གསུངས་ནས་དགྱེས་ཚོར་ཆེན་པོ་ཡང་མཛད།
དེའི་དཔྱིད་དེར་ལུང་སྟོང་གཅིག་ནས་གཅིག་ཏུ་སྤོ་བ་ལན་དགུ་མཛད་པས། གཞི་རེ་ཟིན་
དུས་གཤེགས་པ་འདྲ་བ་དེས། ཤིན་ཏུ་ལུས་ངག་དཀའ་བ་མང་དུ་བྱུང་ཞིང་། དེ་ནས་
35

ཡ་ཆེན་ཆོས་འབྱུང་།
གསང་ཁྲིད་འཛུགས་རྒྱུའི་ནུབ་མོ་ཁྲིད་གཉེར་བ་གཉིས་ཀྱིས་བྲེ་ཆེན་པོ་གཅིག་ཁྱེར་
ནས་དགེ་བཤེས་བསམ་ཡས་པ་ཆོས་ཁྲལ་གར་ཡོད། སང་ནས་ཁྲིད་ཚུགས་རྒྱུ་ལ་ནས་
ཁལ་བདུན་མ་རེ་སྡུད་པ་ཡིན་ཟེར་བ་ལ། ང་ལ་བྲེ་གང་ཡང་མེད་ཆོས་ཐོབ་ཡོང་
གསུངས་བྱུང་བས་སྡོད་པ་ཡིན་བྱས་པས། ཁྲིད་པ་འདི་ཙམ་ཞིག་ཆོས་ཁྲལ་སོ་སོས་
འཇལ་ཟེར་ནས་སོང་བས་སྐྱེ་བ་སྔ་མ་ཚོགས་མ་བསགས་པས་དཀའ་ལས་དེ་ཙམ་གྱི་
བསྒུགས་ཀྱང་ཆོས་ཁྲལ་ལ་རྡུགས་ནས་འགྲོ་དགོས་པ་མི་ལ་ཡང་ངོ་ཚ་བས་ནམ་ལངས་
ཙ་ན་ལུང་པའི་མདོར་སླེབས་པ་བྱེད་དགོངས་ནས་ཐོ་རེངས་སྔ་བར་བཞེངས་ཀྱི་ཡོད་ཙ་།
དགེ་བཤེས་བསམ་ཡས་པ་ད་ལྟ་རང་བླ་མའི་དྲུང་དུ་ཤོག་གསུངས་པའི་འབོད་མི་འབྱུང་
བས་རང་འགྲོ་རྩིས་ཡིན་ཀྱང་བླ་མའི་བཀའ་བཅག་ན་མི་རུང་སྙམ་སྟེ་བྱོན་པས། ཞལ་
འཛུམ་པ་མཛད་ནས་སྤྲ་སྤྲོ་མ་མཛད་པར་བཞུགས་ལ་གསོལ་ཇ་གསོལ་གསུངས། ཁྲིད་
གཉེར་པ་ཡང་འབོད་པ་མཛད་དེ་དགེ་བཤེས་འདིའི་ཆོས་ཁྲལ་འདི་ནས་འདེབས་པ་
ཡིན་ཁོང་མ་གཙེར། ང་ལ་ད་རེས་ཀྱི་ཆོས་ཉན་པ་འདི་ཚོ་ཐམས་ཅད་ལས་ཁོང་དགའ་
བ་ཡིན་ཅེས་དང༌།
སྐབས་ཤིག་བླ་མའི་ཞལ་ནས་ངའི་རྨི་ལམ་དུ་བཱི་མ་ཡིན་ཟེར་བའི་པཎྜི་ཏ་པཎ་ཞྭ་
གསོལ་ཞིང་པུསྟི་བསྣམས་པ་ཞིག་གིས་དྲི་མེད་འོད་ཟེར་འདི་ང་བི་མ་ལའི་བསྟན་པ་སྐྱོང་
བར་སྨོན་ལམ་བཏབ་པའི་སྐྱེས་བུ་ཡིན་པས་གཞོན་ནུ་རྒྱལ་པོ་ཁྱེད་ཀྱིས་མན་ངག་རྫོགས་
པར་སྟོན་ཅིག ཁྱེད་ཀྱི་ཆོས་ཀྱི་བདག་པོར་གྱུར་ནས་རྫོགས་པ་ཆེན་པོའི་བསྟན་པ་སྐྱོང་
བ་ཞིག་ཡོང་ངོ་གསུངས་པ་ཞིག་རྨིས་གསུངས་ནས་ཕྱི་ལོ་དེ་ཤམ་པོ་གངས་རར་དཔོན་
སློབ་ལྷན་ཅིག་ཏུ་བྱོན། དེར་དབང་དང་གདམས་པ་མང་པོ་དང་། ཁྱད་པར་གསང་བ་བླ་
ན་མེད་པ་འོད་གསལ་རྫོགས་པ་ཆེན་པོ་ཕྱི་ནང་གསང་སྐོར། མན་ངག་ཟབ་པ་པོད་
བཞི། རྒྱུད་ཐམས་ཅད་ཀྱི་རྒྱལ་པོ་སྒྲ་ཐལ་འགྱུར་ལ་སོགས་པ་རྒྱུད་བཅུ་བདུན་མན་
36

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ངག་བརྒྱ་དང་བཅུ་དགུ་ལས་ཕྲན་དང་བཅས་པ། སྲིད་པའི་བེམས་ཆེན་པོ། ཨེ་ཀ་ཛཱ་ཊི།
ལེགས་ལྡན་ལྕམ་དྲལ། གཟའ་བདུད། རྡོ་རྗེ་ལེགས་པ་སོགས་ཀྱི་སྒྲུབ་སྐོར་དབང་རྗེས་
གནང་ལས་ཕྲན་ཕྱག་བཞེས་དང་བཅས་པ་རྫོགས་པར་མཛད་དེ་རྒྱལ་ཚབ་ཆེན་པོར་
མངའ་དབང་བསྐུར་ཞིང་། བཀའི་སྲུང་མ་རྣམས་ཀྱིས་ཀྱང་གཟུགས་སུ་བསྟན་ཏེ་སྲོག་
གི་སྙིང་པོ་དང་བཅས་པ་ཕུལ། ཁྱད་པར་རཱ་ཧུ་ལས་བརྒྱུད་འཛིན་རྣམས་ལ་དུག་གི་མི་
གནོད་པ་དང་ཅི་བསྒོ་བའི་བྲན་དུ་ཁས་བླངས་སོ། །
དེ་དུས་ཕྱེ་བྲེ་གསུམ་དང་། དངུལ་ཆུ་རིལ་བུ་སྲན་མ་ཙམ་ཉི་ཤུ་རྩ་གཅིག་གིས་ཟླ་
བ་གཉིས་ཀྱི་འཚོ་བ་བྱས་ཏེ། ཁ་བ་བབས་དུས་སྐྱེ་ཞིག་ཡོད་པའི་ནང་དུ་ཞུགས་པས་
གོས་གདན་གཉིས་ཀའི་གོ་བཅད། ཆོས་ཕྱོགས་སུ་དཀའ་བ་མང་པོ་སྤྱད་ནས་ལོ་གསུམ་
གྱི་དམ་བཅའ་བྱས་ཏེ་མཆིམས་ཕུ་ལ་སོགས་པའི་རི་ཁྲོད་ལ་སྒོམ་ཞིང་། སྐབས་སུ་བླ་
མའི་དྲུང་དུ་གདམས་པའི་ཞུན་ཐར་རྣམས་ལེགས་པར་བཅད་དེ་སྒྲུབ་པའི་མཆོད་པས་
བླ་མ་མཉེས་པར་བྱས་ནས་ཚེ་འདིའི་སྣང་བ་ཞེན་པ་མེད་ཅིང་འཁོར་འདས་ལ་རེ་
དོགས་སུ་འཛིན་པའི་གཟེབ་ལས་གྲོལ་ཏེ། གནས་ལུགས་རྫོགས་པ་ཆེན་པོའི་ལྟ་བ་དང་།
ཏིང་འཛིན་ལ་རྒྱུན་ཆགས་སུ་གནས་པས་ཐར་པའི་ལམ་སྣ་ཟིན་པ་ཙམ་དུ་ཁོད་ཅིང་།
ལྷུན་གྲུབ་སྒང་དུ་བཞུགས་དུས། ཕག་མོ་ནག་མོའི་ཞལ་ཞག་བདུན་བར་དང་། གུ་རུ་
དྲག་པོ། ཆེ་མཆོག་དབུ་ཉི་ཤུ་རྩ་གཅིག་པ་ལ་བཀའ་བརྒྱད་ཀྱི་ལྷ་བདུན་བརྒྱ་ཉེར་
བཞིས་བསྐོར་བ་སྐབས་སུ་གཟིགས། རྡོ་རྗེ་གཡུ་སྒྲོན་མས་རང་གི་ཕྱི་ནང་གསང་སྒྲུབ་
དང༌། ཛམ་བྷ་ལས་ནོར་བུ་གཅིག་ཕུལ། དགེ་གོང་དུ་བཞུགས་དུས་གུ་རུ་ཞི་བའི་ཞལ་
གཟིགས་ཤིང༌། མཁའ་སྤྱོད་དུ་བྱོན་ནས་མཁའ་འགྲོ་མ་རྣམས་ཀྱིས་ཆོས་འཆད་པ་
སོགས་རྣམ་ཐར་ངོ་མཚར་བ་དང༌། ཉིད་ལ་བཀྲ་ཤིས་པའི་མེ་ཏོག་འཐོར་བ་སོགས་དག་
པའི་སྣང་འབྱམས་ཀླས། སྙེ་ཕུ་ཤུག་གསེབ་ཏུ་སྐལ་བར་ལྡན་པ་དུ་མ་ལ་སྙིང་ཐིག་ཐོག་

ཡ་ཆེན་ཆོས་འབྱུང་།
མར་གསུངས་པའི་ཚེ་འོད་ཟེར་གོ་ཆས་མཁའ་འགྲོ་སྙིང་ཐིག་གི་པུསྟི་གཟིགས་ཕུལ་བ་ན་
སྲོག་སྒྲུབ་མས་གཏད་པར་གཟིགས། དེ་ནས་དགུང་གྲངས་སོ་གཉིས་པ་ཡོས་ཀྱི་སྟོན་ཟླ་
འབྲིང་པོ་ལ་མཆིམས་ཕུ་རི་མོ་ཅན་དུ་སྐལ་ལྡན་ཕོ་མོ་བརྒྱད་ལ་མཁའ་འགྲོ་སྙིང་ཐིག་
གསུངས་དུས་རྣལ་འབྱོར་མ་ཞིག་ལ་དཔལ་སྔགས་ཀྱི་སྲུང་མ་བབས་པས་ཐམས་ཅད་ཐེ་
ཚོམ་དུ་གྱུར་ཚེ། འདི་མཁའ་འགྲོ་དངོས་སུ་བབས་པ་ཡིན། ང་སྣང་སེམས་རོ་གཅིག་ཏུ་
རྟོགས་པའི་རྣལ་འབྱོར་པ་ལ་བར་ཆད་མི་ཡོང་གསུངས། དེར་རྣལ་འབྱོར་མས་བླ་མ་
ལ་ཕྱག་བྱས། དཀྱིལ་འཁོར་ལ་བལྟས་ནས། རྨ་བྱ་མ་འཛོམས་པ་ག་རེ་ཟེར། ཡིད་
ཀྱིས་བསམ་པ་ཡིན་གསུངས་པས། བརྡའི་ཆོས་ལ་ཡིད་ཀྱིས་ག་ན་འོང་ཟེར། ཡང་བུམ་
པ་སྟེགས་ཀྱི་མཉྫི་དོར་ཏེ་བུམ་པ་གསུམ་སྦྲེལ་ནས་བཞག ཆོ་གའི་རྣམ་བཞག་ཞིབ་མོ་
མཛད་དུས་ཐལ་མོ་སྦྱར་ཏེ་ལེགས་སོ་བརྗོད། རིགས་ཀྱི་ཡེ་གེའི་ས་མཐའ་ཆད་ནས་
རིག་ཏུ་བོས་པ་ལ། མིན་མིན་རིགས་ཟེར་བ་ཡིན་ཅེས་དང་། སྔགས་འདས་དུས་ངའི་
ལད་མོ་གྱིས་ཟེར་ནས་མཁའ་འགྲོའི་སྐད་དུ་འབྲེལ་ལ་མ་འབྲེལ་བའི་གདངས་སྙན་མོ་
བྱས། དངོས་གཞིའི་སྐབས་སུ། བློ་སྒོམ་དང་བྲལ་ན་དགའ་བ་ལ། སྒོམ་བློ་དང་བྲལ་ན་
ཨ་རེ་སྐྱིད། ཅེས་དོན་གྱི་ལྟ་སྒོམ་ཡིད་དཔྱོད་དང་བྲལ་བའི་གླུ་བླངས། མཆོད་པ་ངན་པ་
ལ་འདིས་མི་འོངས་ཟེར་ཞིང་མཆོད་དབྱངས་སྙན་མོ་བྱས། ཚོགས་ཀྱི་དུས་བླ་མ་ལ་
བདུད་རྩི་དྲངས་དུས་འདི་མཁའ་འགྲོའི་དམ་རྫས་ཡིན་པས་ཅིས་ཀྱང་བསྟེན་དགོས་ཟེར་
ལྷག་མེད་དུ་དྲངས། དེའི་ཚེ་སློབ་མའི་ཚོགས་ཀྱང་ཉམས་འུར་ནས་གླུ་ལེན་བྲོ་བརྡུང་།
ཐལ་མལ་གྱི་གཉིད་ལས་འདས་པའི་འོད་གསལ་རྩེ་གཅིག་ཏུ་ཤར། དཔའ་བོ་དང་།
མཁའ་འགྲོ་དང་། ཆོས་སྐྱོང་སྣ་ཚོགས་པའི་གཟུགས་བརྙན་མངོན་སུམ་དུ་མཐོང་ནས།
བུད་མེད་ནག་མོ་གཅིག་གིས་ཕྱེ་ཕུད་ཉམས་ཟེར་བ་དང་། དམ་ཅན་མི་དཀར་པོར་
བསྟན་ནས་ངའི་གཏོར་མ་ལ་དམར་རྒྱན་ཆད་ཟེར་བ་དང་། ཇོ་བོ་ལྡང་ལྷ་མི་དཀར་ཅན་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
དུ་འོངས་ནས་གཏོར་མ་འདོད་པ་ལ་དམར་གཏོར་སྦྱིན་པས་མ་འདོད་པ་དང་། མཁའ་
འགྲོའི་ཚོགས་ཀྱིས་བླ་མ་ལ་གདུགས་འབུབས་པ་དང་། བསྐོར་བ་བྱེད་པ་དང་། ཧཱུྃ་དང་
ཕཊ་ལ་སོགས་པའི་སྒྲ་དྲག་པོ་དང་། ཐུག་ཆོམ་ཆེན་པོ་སོགས་ཆོ་འཕྲུལ་བསམ་གྱི་མི་
ཁྱབ་པ་བྱུང་བས། རྣལ་འབྱོར་བ་གཅིག་གིས་དོ་ནུབ་གནམ་ས་ངོ་ལོག་པ་འདུག
ཤ་དུམ་ཁྲག་དུམ་བྱེད་ལས་ཆེ་ཟེར་ནས་སྒྲགས་པ་སོགས་བྱུང་། དེ་བཞིན་འོད་དེ་གུང་
རྒྱལ། གཉན་ཆེན་ཐང་ལྷ། སྨན་མོ་མཆེད་བདུན་ལ་སོགས་པ་གཏོར་མ་ལེན་དུ་འོངས་སོ། །
རྡོ་རྗེ་ཕག་མོ་སྐུ་མདོག་མཐིང་ག་རིན་པོ་དང་རུས་པས་བརྒྱན་པ་མངོན་སུམ་དུ་
བྱོན། དེར་དྲི་བ་འདི་རྣམས་མཛད་པ་ན། དོ་ནུབ་དུས་གཉན་པས་ལས་ཅན་གྱི་སློབ་མ་
ཉུལ་དུ་འོངས། བླ་མ་དམ་པ་སྐུ་ཁམས་བཟང་ཟེར། ད་ལོ་སྐུ་ཆག་བདོ་བས་ཇི་ལྟར་
མཆི་དྲིས་པས། མཁའ་འགྲོ་མས། སངས་རྒྱས་ཀྱི་རྣམ་སྤྲུལ་ལ་བར་ཆད་ག་ན་འོང༌།
གདུལ་བྱ་ལ་དགོངས་པ་ཡིན། བཱི་མ་ལ་བོད་དུ་བྱོན་པ་མི་ཤེས་སམ་ཟེར། ད་ཅི་ཙམ་
བཞུགས་དྲིས་པས། ལུག་ལོ་ཕྱི་མའི་བར་བཞུགས། དེ་ནས་གདུལ་བྱ་དང་བསྟུན་པས་
ངེས་པ་མེད་ཟེར། འོ་ན་ང་བླ་མ་ཀུ་མཱ་རཱ་ཛས་གཞན་དོན་ལ་བསྐུལ་ལམ་དྲིས་པས། འོ་
འོ་དེ་ཀ་ཟེར། ངས་གཅིག་པུར་བསྒྲུབ་ན་འོད་ལུས་གྲུབ་བམ། གཞན་དོན་བྱེད་ན་
སེམས་ཅན་ལ་ཕན་ཐོག་ཇི་ཙམ་འོང་། ལོ་ཇི་ཙམ་ཐུབ་དྲིས་པས། འོད་ལུས་འགྲུབ་
ཀྱང་སེམས་ཅན་ལ་ཕན་ཐོག་དགོས། གཞན་དོན་འུར་འུར། ད་ལོ་སུམ་ཅུ་ཐུབ་ཟེར།
ང་ལ་བཀའ་སྲུང་ཇི་ལྟར་ཡོད་དྲིས་པས། མང་མང་བླ་མའི་ཐམས་ཅད་ཁྱོད་ལ་ཡོད་
གསུངས། ཁྱད་པར་རྡོ་རྗེ་གཡུ་སྒྲོན་མ་ཟེར། དེ་བཞིན་དུ་འགྲོ་དོན་ལྷོ་ནུབ་ཕྱོགས་ན་
ཡོད། ཚེ་ཕྱི་མ་འདི་བས་འགྲོ་དོན་ཆེ་ཟེར། འོ་ན་མཁའ་འགྲོ་སྙིང་ཐིག་ནས་བཤད་པ་
དེ་ཡིན་ནམ། དབང་ཁྲིད་འདབ་ཏུ་རུང་ངམ་དྲིས་པས། འོ་དེ་ཀ་དེ་ཀ མ་ནོ ར་མ་ནོར།
ཆོས་ཀྱི་བདག་པོ་ཁྱོད་རང་ཡིན་པ་ལ་ལོས་ལོས་ཟེར། ཡང་མི་རྣམས་ཀྱིས་ཟོག་པོར་
39

ཡ་ཆེན་ཆོས་འབྱུང་།
འཛིན་དུ་མི་འོང་ངམ་དྲིས་པས། མིའི་ཁ་ལ་གཏད་པ་ཅི་ཡོད། སྐལ་ལྡན་རྣམས་ནི་ཁོ་
མོས་སྡུད། སྐལ་མེད་སངས་རྒྱས་ལའང་སྐུར་བ་འདེབས་ཟེར་། སྙིང་ཐིག་ཆོས་བཀའ་
རྡོ་རྗེ་གཡུ་སྒྲོན་མའི་གནས་སུ་བྱེད་དམ་དྲིས་པས། འདི་ན་མཁའ་འགྲོ་རང་བཞིན་གྱིས་
འདུ་བས་འདིར་བྱེད་དགོས་ཟེར། བུམ་ཐང་གི་གཏེར་ཁའི་ལུང་ཡང་གསལ་བར་བཤད།
སློབ་དཔོན་ཆེན་པོ་མཇལ་ལམ་དྲིས་པས། ལུང་གསུམ་གྱི་ཕུ། རི་གསུམ་གྱི་མདའ།
བྲག་ཆུང་ངེ་བ་ཁ་ནུབ་ཏུ་བལྟ་བའི་གཡས་ཟུར་དུ་མཇལ་ཟེར། བཱི་མ་ལ་ནམ་མཇལ་དྲིས་
པས། མཇལ་ཟིན་འདུག་པ་ལ་ཟེར། ངས་རྟོགས་པའི་ལྟ་བ་འདི་སྙིང་ཐིག་གི་དགོངས་
པའི་མཐར་ཐུག་གམ་དྲིས་པས། མཐར་ཐུག་པ་ལ་ནོར་འཁྲུལ་མེད་ཟེར། སློབ་དཔོན་
རིན་རྡོར་གྱིས་སྤང་སྒང་པ་རིན་ཆེན་རྡོ་རྗེ་ག་ན་བཞུགས་ཞུས་པས། བླ་མ་ལ་མཛུབ་མོ་
བཙུགས་ནས་འདི་ན་བཞུགས་འདུག་པ་ལ་ཟེར། དེར་བླ་མས། ཁོང་སྐྱེ་བ་འདིའི་འོག་
ཏུ་བུམ་ཐང་དུ་སྐྱེ་བ་ལ་ང་ག་ན་ཡིན་གསུངས་པས། དེ་ཀ་ལྟར་སྐྱེ་བ་མིན། བར་དུ་
ལོངས་སྐུའི་ཞིང་ཉུལ་དགོས་པ་དེ་སློབ་དཔོན་རིན་ཆེན་རྡོ་རྗེས་གཏེར་ཐོན་རྗེས་ལོ་
འགར་ཡང་གསང་ནས་སྒྲུབ་པ་མཛད་ན་རང་དོན་དུ་འོད་གསལ་ལོངས་སྐུའི་རྩལ་
སྦྱོངས་དང༌། གཞན་ལ་ཕན་པ་རྒྱ་ཆེར་འོངས་པ་ལ། མ་གསང་བས་སྐུ་ཚེ་མཐར་མ་
ཕྱིན། ད་ལྟ་ཁྱེད་དུ་སྐྱེས་དུས་འོད་གསལ་གྱི་སྣང་བ་ལམ་དུ་ཁྱེར་བ་འདི་ནི་ལོངས་སྐུའི་
ཞིང་ཁམས་དར་ཅིག་ཉུལ་བ་དེ་ཡིན་ཟེར། ངས་ཕུང་པོ་ལྷག་མེད་ཨེ་འགྲུབ་དྲིས་པས།
གཅིག་པུར་བསྒོམ་ན་ད་ལྟ་འགྲུབ། གཞན་དོན་མཛད་པས་བར་དོར་གྲོལ། སྤྲུལ་པས་
བུམ་ཐང་དུ་སྐྱེ་བ་བླངས་ཏེ་གཞན་དོན་བྱེད། དེའང་ནུབ་ཕྱོགས་ཨོ་རྒྱན་ཡུལ་དུ་གཤེགས་
ནས་འཚང་རྒྱ་བའི་ཚུལ་སྟོན་གསུངས། ཡང་ངས་སྙིང་ཐིག་གི་ཕན་ཐོག་བཱི་མ་ལ་དང་།
མཁའ་འགྲོ་གཉིས་གང་ཆེ་དྲིས་པས། གཉིས་ཀས་ཕན་ཐོགས། བཱི་མ་ལ་རྒྱ་ཆེ་ལོ་བརྒྱ།
མཁའ་འགྲོ་སྙིང་ཐིག་ལོ་ལྔ་བརྒྱར་གནས། ད་ནས་མགོ་རྩོམ་ཡིན་ཟེར། དེར་བླ་མ་ཡང་
40

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཐུགས་ཉམས་འུར་ནས་སྐུ་བཞེངས་ཏེ་རྡོ་རྗེའི་གླུ། ཚེ་འདི་ཡང་བདེ་སྟེ་ཕྱི་མ་སྐྱིད། །
བར་དོ་རང་ངོ་ཤེས་པ་བདེ། །ད་ནི་བདེ་བའི་བདེ་བར་འགྲོ། །གླུ་མཆོད་པ་འབུལ་ལོ་
དཀོན་མཆོག་གསུམ། །ཐུགས་དགྱེས་པར་མཛོད་ཅིག་མཁའ་འགྲོའི་ཚོགས། །ཞེས་
པའི་མཐའ་ཅན་དེ་གནང་། ད་དུང་མཁའ་འགྲོའི་སྣང་བ་བསམ་གྱི་མི་ཁྱབ་པ་མཐོང་
ཞིང་དེ་ཐམས་ཅད་བླ་མ་ལ་ཐིམ། བླ་མ་ཡང་རེས་ལོངས་སྐུར་གནས་འགྱུར་བ་སོགས་
མཐོང་། དེར་ཉིན་གཅིག་ལྷོ་ནུབ་མཚམས་ནས་སློང་དཔོན་ཆེན་པོ་སྐུ་མདོག་དཀར་
གསལ་ཟ་འོག་གི་བེར་དང་ཤེའུའི་གཉེན་ཞུ་ཅན། འཁོར་དཔག་ཏུ་མེད་པས་བསྐོར་
ནས་བྱོན་ཏེ་བླ་མ་ལ་ཐིམ་པ་མཐོང་།
དེའི་ནུབ་མཁའ་འགྲོ་མའི་རྒྱན་ཅན་མཁའ་ལ་བུན་བུན་འགྲོ་བས་བླ་མ་ལ་
མཆོད་པ་བྱེད་ཅིང་། བུད་མེད་སྨུག་ནག་གསུམ་གྱི་བྲོ་འཁྲབ་པ་དང་། ངེད་ཡོང་ཡོང་བདེ་
ཆེན་གནས་ནས་ཡོང་། །ལས་ཅན་གྱི་སློབ་མ་ཉུལ་དུ་འོངས། །དམ་ཚིག་གི་གཙང་སྦྲ་ལྟ་
རུ་འོངས། །འགྲོ་དོན་མཛོད་ཅིག་རིགས་ཀྱི་བུ། །ཟེར་བ་དང་། ཡང་ནང་མཆོད་མཛད་
པའི་དུས་སློབ་དཔོན་ཆེན་པོའི་གཡས་ན་བཱི་མ་ལ་དང་། གཡོན་ན་རྡོ་རྗེ་ཕག་མོ། མདུན་
ན་མཁའ་འགྲོ་མང་པོས་མི་རྐང་འབུད། །རྒྱབ་ན་སྔགས་པ་མང་པོས་འཚམས། མཁའ་
འགྲོ་མ་གསེར་གྱི་གོ་ཞུབ་ཅན་མང་པོས་གླུ་གར་བྱེད་ཅིང་བསྐོར་བའི་དབུས་ན་བླ་མ་
བཞེངས་ནས། དགའ་འོ་སྐྱིད་དོ་རྣལ་འབྱོར་ཀུན། །དོ་ནུབ་འོག་མིན་དག་པའི་ཞིང་། །
རང་ལུས་ཞི་ཁྲོའི་ཕོ་བྲང་ན། །སྟོང་གསལ་རྒྱལ་བའི་དཀྱིལ་འཁོར་རྒྱས། །སངས་རྒྱས་
ཕྱི་ན་མེད་དོ་ནང་ན་ཡོད། །ཅེས་དང་། སེམས་གཅིག་པུར་གནས་པའི་བསམ་གཏན་པ། །
ཡིད་གཅིག་ལ་མི་འཛིན་གང་བདེར་ཐོང་། །སེམས་འཕྲོ་ཡང་སྟོང་ལ་གནས་ཀྱང་སྟོང་། །
གང་ཤར་ཡེ་ཤེས་རོལ་པ་ཡིན། །ཅེས་པ་ལ་སོགས་པ་རྡོ་རྗེའི་གླུ་བཞེངས། །དེ་དུས་རྡོ་
རྗེ་གཡུ་སྒྲོན་མ་དཀར་མོ་མཆེད་བདུན་དང་བཅས་པ་བྱོན་ནས་ངའི་གནས་སུ་གཤེགས་

ཡ་ཆེན་ཆོས་འབྱུང་།
པར་ཞུ་ཟེར། བླ་མས་ཁྱེད་ཀྱི་གནས་སུ་རྒྱུན་དུ་སྡོད་དགོས་གསུངས་པས། །རྒྱུན་དུ་
བཞུགས་ན་དགའ་སྟེ་དགུན་སྟོད་ནས་མི་བཞུགས་པ་འདྲ་ཟེར། ཁྱེད་ང་ལ་ཅིའི་ཕྱིར་
འབྲང་དྲིས་པས། གུ་རུའི་དམ་ཚིག་འོག་ཏུ་ཚུད་པས་གཏེར་གྱི་ཕྱི་ལ་འབྲངས་ཟེར།
དེར་ཆོས་ནི་ཕ་གིར་ཡོད། འདོན་མཁན་ནི་ཤི། འདིར་ཅི་བྱེད་བྱས་པས། །ཆོས་ཕ་གི་ན་
ཡོད་ཀྱང་དོན་འདི་ན་ཡོད། ཁྱོད་ཚེ་འཕོས་ཀྱང་བཀའ་སྲུང་ཚེ་མ་འཕོས་པས་ཡོང་བ་ཡིན་
ཟེར། བཀའ་སྲུང་རྣམས་ལུང་བསྟན་ཅིང་། འདི་ནི་ཤིན་ཏུ་གཉན་པས་སྐུ་ཚེ་ལ་བར་
ཆད་འོང་ཉེན་ཡོད། ཁྲིད་ཐེབས་ཉུང་ན་དགའ་ཟེར། ང་ཡི་གཏེར་ཤོག་རྣམས་ཨེ་ཡོང་
དྲིས་པས། སིབ་སིབ་ངེད་རྣམས་ཡིད་སྤྲུལ་བ་ཡིན་མོད་ཟེར། ཡང་ངས་ཁྱེད་ལ་དབུ་
རུར་དངོས་གྲུབ་བྱིན་པ་མི་དྲན་ནམ་ཟེར། སྔར་ཅོག་ལའི་བྲག་ཕུག་གི་དེ་དྲན་ནས་རྡོ་
རྗེ་གཡུ་སྒྲོན་མ་ཨེ་ཡིན་བྱས་པས། མིན་མིན། རྡོ་རྗེ་ཕག་མོ་ཡིན་ངོ་མ་ཤེས་སམ་ཟེར།
འདི་ནི་འཇིག་རྟེན་པའི་གཟུགས་ཀྱིས་ཕྲིན་ལས་བྱས་པ་དང་། འདས་པའི་གཟུགས་
ཀྱིས་མཆོག་གི་དངོས་གྲུབ་སྟེར་བའི་རྣམ་པ་ཆ་ཕྱེད་དགོས་པའོ། །འདི་ན་ཐིག་ལེ་གཙོ་
བོར་བཤད་ནས་དབང་གསུམ་པ་རྟེན་ཅན་དུ་བསྐུར་བ་ཇི་ལྟར་ལགས་དྲིས་པས། དེ་
ཆགས་ཆེན་ལམ་དུ་འཇུག་པ་ལ་དགོངས་པ་ཡིན། ཆགས་བྲལ་ལ་ཡིད་རིགས་ཙམ་
གྱིས་ཆོག་གསུངས། ངོ་སྤྲོད་ཀྱི་སྐབས་སུ་རྟོག་པ་སྐྱེ་མེད་དུ་འཇོག་པ་དང་། བློ་རྩིས་མེད་
དུ་འཇོག་པ་གང་ཡིན་དྲིས་པས། རྟོག་པ་ལ་བརྟན་པོས་ཅི་བྱེད། ཡེ་གྲོལ་ཀློང་ཡངས་
ཆེན་པོར་ངོ་སྤྲོད་ཅིག་ཟེར། འོ་ན་སྙིང་ཏིག་འདི་བཤད་མི་མང་པོ་སྣང་ན་ངས་བཤད་ཅི་
དགོས། ལུང་བྱེད་པ་ཀརྨ་པ་དང་། རིན་ཆེན་གླིང་པ་སོགས་འདུག་པས་སོ་བྱས་པས།
བཤད་ཚུལ་དེ་དག་ལ་ངེད་མི་མགུ། ལུང་རྫ་ལའང་ཡོད་དེ་དེས་གར་ཆོག བདག་པོ་
རེ་ཡོད་པ་དགོས་པ་ཡིན་མོད་ཟེར། རིན་ཆེན་གླིང་པའི་གཏེར་ཁ་དྲིས་པས། ཡིན་པ་
ཡིན། དག་རྒྱུ་མེད་ཟེར། ངས་ཁྱེད་མ་བསྒོམ་པར་འགྲུབ་པའི་རྒྱུ་དྲིས་པས། ང་ལ་སྒོམ་
42

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པའི་ལྷ་འདུག་གམ། བཟླས་པའི་སྔགས་འདུག་གམ། མཆོད་པའི་ཡུལ་འདུག་གམ།
རྣལ་འབྱོར་པ་དམ་ཚིག་དང་རྟོགས་པར་ལྡན་པ་ཀུན་ལ་རྒྱུན་དུ་ཡོད་པ་མི་ཤེས་སམ།
ཁྱེད་དང་ཚེ་རབས་ཐམས་ཅད་དུ་འདུ་འབྲལ་མེད་ཟེར། མཆིམས་ཕུར་ལྷ་ལྕམ་གྱི་ནོར་
ཡོད་པ་དེ་ཅི་འདྲ་ཞིག་ན་འདུག་དྲིས་པས། བྲག་ལྷ་བཤོས་འདྲ་བ་རྩེ་མོ་མེད་པ་གཅིག་ན་
འདུག ད་དུང་དུས་ལ་མ་བབ་ཟེར། བཱི་མ་ལའི་གཏེར་ཇི་ཙམ་ན་འདོན་དྲིས་པས། ད་
ནས་ལོ་ལྔ་ན་སྔགས་པ་དཀར་པོ་གཅིག་གིས་བཏོན་ནས་དར་བར་བྱེད། ཟབ་པ་པོད་
བཞི་ཁྱོད་རང་གི་ལག་ན་འོང་བར་འདུག་ཟེར་བའི་སྐབས་དེར་གདམས་པའི་དཀའ་
གནད་ཐམས་ཅད་ཀྱང་ཐུགས་རྒྱུད་ལ་འཁྲུངས་ཤིང་། དེ་དག་མཚོ་རྒྱལ་ཡེ་ཤེས་སུ་
ཕེབས་པས་འདི་དང་འདིའོ་ཞེས་ངོ་སྤྱོད་འབུལ་བར་མཛད།
དེ་དུས་གུ་རུ་པདྨས་དྲི་མེད་འོད་ཟེར་ཞེས་དང་། མཚོ་རྒྱལ་གྱིས་རྡོ་རྗེ་གཟི་
བརྗིད་རྩལ་ཅེས་མཚན་གསོལ། སྤྲོས་བཅས་ཀྱི་དབང་གི་ཐིག་སྣེ་བུད་མེད་དམར་མོ་
ཞིག་གིས་འཛིན་པ་དང་དཀྱིལ་འཁོར་ཡང་བུད་མེད་གཅིག་གིས་འབྲི་གྲོགས་བྱེད་པ་
བྱུང་། དེ་སྐབས་ནམ་གྲུ་རེ་མ་ཏི་ཡང་བབས་ནས་ཡུས་པའི་རྣམ་པས་ཟབ་གཏེར་གྱི་
སྐལ་པ་མང་དུ་ཡོད་པ་རྣམས་ཀྱི་སྲུང་མ་ཡིན་ཚུལ་གྱི་འུར་འུར་མང་དུ་བྱེད་པ་ལ། ང་
ནང་འོད་གསལ་གྱི་གཏེར་སྒོ་ཕྱེ་བ་ལ། །བྲག་སེར་ཀའི་གཏེར་གྱི་དགོས་པ་མེད། །ང་
གཏེར་ཡོད་ཀྱང་ཆོག་ལ་མེད་ཀྱང་ཆོག །སྐལ་ལྡན་ཡིན་ཀྱང་ཆོག་ལ་མིན་ཀྱང་ཆོག །
ང་ཆོས་ཟད་བློ་ཟད་རྣལ་འབྱོར་ལ། །ཁྱེད་གཏེར་སྲུང་གི་ཡུས་ཆེན་འཚོང་མི་དགོས། །
ཞེས་གསུངས། ཐོད་རྒལ་ངོ་སྤྲོད་ཀྱི་དུས་སུ་མཐིང་ཁ་ཁྱབ་པ་ཆེན་པོའི་འོད་དང་དབྱིངས་
རྣམ་དག་ཐིག་ལེ་སྟོང་སྒྲོན་རྣམས་དཔེས་མཚོན་མི་དགོས་པར་མངོན་སུམ་དུ་སྟོན་པར་
མཛད། ཡང་མཁའ་འགྲོ་བབས་ནས། གུ་རུ་དང་མཚོ་རྒྱལ་འདི་བཞིན་གསུངས།
གཞན་ག་ན་ཡོད་ངོ་མཚར་ཆེ་ཟེར། རྡོ་རྗེ་ལེགས་པ་བབས་ནས་ཨོ་རྒྱན་རྫོང་དུ་བྱོན་

ཡ་ཆེན་ཆོས་འབྱུང་།
དགོས་པ་དང་སློབ་མ་སོགས་ཀྱི་ལུང་བསྟན་ཕུལ། ནམ་གྲུ་མ་བབས་ནས་དེར་མི་
བཞུད་པར་ཞུས་པ་ལ་དགའ་མི་དགའ་སེམས་ཀྱི་ཆོ་འཕྲུལ་ཡིན་མོད་སོགས་གསུངས་
པས་ཡི་རང་ཕུལ། གཞན་ཡང་ལྷ་རི་བྲག ཨོ་རྒྱན་རྫོང་། ཞྭའི་ལྷ་ཁང་སོགས་གསོ་
དགོས་པ་དང་། བསྟན་བཅོས་རྩོམ་པའི་རྗེས་གནང་ལུང་བསྟན་ཀྱང་ཐོབ། གུ་རུ་ཡབ་
ཡུམ་གྱིས་རྫོགས་པ་ཆེན་པོ་ཀུན་བཟང་དགོངས་པ་ཀུན་འདུས་སྐོར་གཏེར་ཁ་གཉིས་
སུ་མཛད་དེ། མཆིམས་ཕུའི་མཆོད་རྟེན་དང་ལྷ་ཁང་གི་ཀ་གདན་ལ་སྦས་པའི་ཕྱི་མ་ཉིད་
དབྱངས་ཅན་ལྷ་མོ་མཆེད་ལྔས་ལུང་བསྟན་པ་བཞིན་སྐབས་དེ་ཉིད་དུ་འདོན་པར་མཛད།
དེ་ནས་གཤེགས་པའི་ལམ་དུ་རྡོ་རྗེ་གཡུ་སྒྲོན་མ། བསྟན་མ་བཅུ་གཉིས། ལྷ་རབས་
མཆེད་དགུ་རྣམས་ཀྱིས་བསུས་ཏེ་གངས་རི་ཐོད་དཀར་དུ་བྱོན། དགོན་གནས་བཏབ་
སྟེ་ཨོ་རྒྱན་རྫོང་དུ་མཚན་བཏགས་ནས། དེར་སྐལ་ལྡན་གྱི་སློབ་མ་ཉི་ཤུ་རྩ་གཅིག་ལ་
མཁའ་འགྲོ་སྙིང་ཐིག་གསུངས་པ་སོགས་ཆོས་འཁོར་ཡང་རྒྱ་ཆེར་བསྐོར། མཚན་མོ་
འོད་གསལ་གྱི་སྣང་བ་ལས་ཆོས་སྐུའི་དགོངས་པ་ཀ་དག་གི་དབྱིངས་སུ་འཁྱིལ་ཚུལ། དེ་ནས་
རྩལ་སྣང་ལོངས་སྐུ་འཆར་ལུགས་སོགས་མཁའ་འགྲོས་ངོ་སྤྲོད་གཅེར་མཐོང་དུ་གནང་། རྣལ་
འབྱོར་པ་འོད་ཟེར་གོ་ཆས་བསྐུལ་ནས། མཁའ་འགྲོ་ཡང་ཏིག་གི་ཡིག་ཆ་རྣམས་མཛད་པའི་ཚེ་
འཇའ་འོད་དང་མཁའ་འགྲོའི་འདུ་བ་སོགས་ངོ་མཚར་བ་བྱུང་ཞིང་། མཛོད་བདུན་
སོགས་གསུང་རྩོམ་ཕལ་ཆེ་བ་གནས་འདིར་མཛད། ཐོ་རེངས་ཁ་ཞིག་མཚན་ལམ་དུ་
རིགའཛིན་ཀུ་མ་རཱ་ཛ་བྱོན་ནས་སྡིགས་མཛུབ་མཛད་དེ་ཅང་མི་གསུང་བས་དབང་གི་
བརྡར་མཁྱེན། གཤེགས་པའི་མཚན་མ་བྱུང་བ་ཡང་ཏིང་ངེ་འཛིན་གཅིག་གིས་མོད་ལ་
ཟློག ཉི་མ་རྩེ་ཤར་གྱི་སྐབས་ཤིག་ཤར་ཕྱོགས་ཀྱི་ནམ་མཁའ་ནས་སྒྲ་ཞིག་བྱུང་སྟེ་
གཟིགས་པས་འོད་ཀྱི་ཚོམ་བུའི་དབུས་སུ་ཀུན་བཟང་ཞི་ཁྲོའི་དཀྱིལ་འཁོར་མང་པོས་
ཕྱོགས་མཚམས་སྟེང་འོག་ཐམས་ཅད་གང་བ་དང་། བཱི་མ་ལ་སྐུ་མདོག་ལྗང་སེར། མཁའ་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྤྱོད་ཀྱི་བླ་མ་བཞི། ཀུ་མ་རཱ་ཛ་ལོངས་སྐུའི་ཆས་ཅན། ཨོ་རྒྱན་པདྨ་རྒྱལ་པོ་རྣམས་
གཟིགས་སྐབས་ལྷ་དང་བླ་མའི་ཞལ་གཟིགས་ལུང་བསྟན་དང་། ལྷུན་གྲུབ་འོད་གསལ་
ཚད་ཕེབས་ཀྱི་སྣང་བ་རྒྱུན་ཆགས་པར་བྱུང་ཞིང་། སྐུས་བར་སྣང་རི་བྲག་ལ་ཐོག་མེད་དུ་
གཤེགས་པ་དང་། གསུང་གི་ཆ་ཤས་ཕྲ་མོས་ཀྱང་དཔྱོད་ལྡན་གྱི་ཡིད་འཕྲོག་ཅིང་།
ཐུགས་རྟོགས་པའི་གདིང་རྡོ་རྗེའི་གསུང་གིས་ཡང་ཡང་བསྟན་པ་སོགས་ཚད་རྣམས་ཀྱང་
མངོན་སུམ་དུ་གྱུར། ལྷ་རིང་བྲག་ཏུ་ཞི་ཁྲོའི་སྐོང་བཤགས་ཀྱི་ཆོ་ག་མཛད་དུས་ནམ་
མཁའ་ལ་ཞི་ཁྲོའི་དཀྱིལ་འཁོར་ཚོམ་བུར་བཅས་པ་དེར་ཡོད་ཀུན་གྱིས་མཐོང་། དེ་ཡལ་
ནས་ལྷོ་ནུབ་མཚམས་ཀྱི་ནམ་མཁར་བཱི་མ་ལ་བཞུགས་པའི་ཕྱག་མཛུབ་ཤར་ལྷོ་མཚམས་
སུ་གཏད་ནས་ཞྭའི་ལྷ་ཁང་གསོ་བའི་ལུང་བསྟན་གྱི་བསྐུལ་མ་མཛད་དོ། །
དེ་སྐབས་མནལ་ལམ་དུ་བཱི་མ་ལ་སེང་གེ་བཞིའི་ཁྲི་ལ་བཞུགས་པ་ཞིག་གིས། ང་
ནི་ཀུ་མ་རཱ་ཛ་ཡིན། །པདྨ་རྩེགས་པའི་ཞིང་དུ་འགྲོ། །སངས་རྒྱས་བསྟན་པ་དར་བར་
གྱིས། །གསུངས་པས་བླ་མ་ཀུ་མ་རཱ་ཛ་གཤེགས་པ་མཁྱེན་ཏེ་དགོངས་པ་རྫོགས་ཐབས་
སུ་འཁོར་གསུམ་ཡོངས་དག་ལན་གསུམ་དང༌། ཁྱད་པར་འོད་གསལ་རྡོ་རྗེ་སྙིང་པོའི་
བསྟན་པ་མི་ནུབ་པའི་ཆེད་དུ་སྐུ་ལུས་དུ་མར་སྤྲུལ་པ་དང་། གཟའ་བདུད་བྲན་དུ་བཀོལ་
བ་སོགས་རྫུ་འཕྲུལ་ངོ་མཚར་བས་ཐེག་མཆོག་རིན་པོ་ཆེའི་མཛོད་ཡུན་ཐུང་ངུས་གྲུབ་
པར་མཛད། རྒྱ་མ་གནས་སུ་བསོད་ནམས་སེང་གེ་དང་སློབ་དཔོན་དཔལ་མཆོག་
སོགས་དགེ་བཤེས་མང་དུ་འདུས་པ་ལ་སྙིང་ཐིག་གི་ཁྲིད་མཛད་ཚེ་དྲི་བ་ལ་ཐུག་པ་ན་
བགྲོ་གླེང་བྱེད་ཆོག་པར་ཞུས་པས། དེ་ལྟར་ན་ཟླ་བ་གཅིག་གི་བར་དུ་མདོ་རྒྱུད་དཔང་དུ་
བཞག་སྟེ་རྩོད་པ་བྱེད་གསུངས་ནས་ལུང་རིགས་གནམ་ལྕགས་འབར་བས་མཁས་རློམ་
གྱི་རི་བོ་བསྙིལ། དེ་ནས་འབྲི་གུང་དུ་སྒོམ་པ་ཀུན་རིན་གྱིས་སྤྱན་དྲངས། བཱི་མའི་ལུང་
བཞིན་རྡོ་རྗེ་ལེགས་པས་བསྐུལ་ཏེ་གསོ་བའི་དུས་ལ་བབས་པར་མཁྱེན་ནས། གནས་

ཡ་ཆེན་ཆོས་འབྱུང་།
འདི་དང་ཏི་སྒྲོའི་གནས་གཉིས་ངོ་མཚར་བའི་རྫུ་འཕྲུལ་བསམ་གྱི་མི་ཁྱབ་པ་དང་བཅས་
ཉམས་གསོ་མཛད། ས་ཕག་གི་རྩོད་པས་དབུས་གཙང་མི་བདེ་བའི་རྟགས་སུ་མཁྱེན་ཏེ་
ཡེར་པ་ཞིག་གསོས་དང་། ལྷ་སར་མ་ཎིའི་ཁང་བུ་ཞིག་རྩིག་བསམ་སྟེ་དུས་འཁྲུགས་ཅིག་
ཡོང་བར་འདུག་པས་ད་རེས་མི་འགྲུབ་པར་གདའ། རང་རེ་དཔོན་སློབ་བུམ་ཐང་དུ་
འགྲོ་བ་ཡིན་གསུངས་ཏེ་ཕེབས་ཞོར་ལྷ་སར་བྱོན་པ་ན་འབྲི་གུང་པ་དང་འབྲེལ་ཆེས་
སྟབས་ཀྱིས་ཡར་ཀླུངས་པའི་དམག་གིས་མཐའ་བསྐོར་ཏེ་བཀྲོང་པར་བརྩམས་པ་ན། མི་
སྣང་བའི་རྫུ་འཕྲུལ་མཛད་པས་ད་ཅི་འདི་ན་རང་ཡོད་པ་ཡིན་ཏེ་བྲོས་ཚར་བ་ཡིན་ནམ་མི་
འདུག་ཟེར་ཏེ་གླགས་མ་རྙེད། །
དེ་ནས་ཕོ་མོའི་བྱང་ཐང་དུ་ཕེབས་དུས་དགེ་བསྙེན་ཉིར་གཅིག་དང་སྨྲ་རིས་བསུ་
བ་བྱས་ཏེ་འདོད་ཡོན་མཐའ་ཡས་པ་བསྟབས། ལ་ཡག་མན་ཐང་གནས་སུ་མཁན་ཆེན་
ཁྱབ་བརྡལ་ལྷུན་གྲུབ་ཀྱི་དབུས་སྐལ་ལྡན་དུ་མས་གུས་པས་མཆོད་ཅིང་སྙིང་ཐིག་སོགས་
ཟབ་ལམ་གྱི་གདམས་པས་སྨིན་པར་མཛད། རིམ་གྱིས་ལྷོ་མོན་བུམ་ཐང་ཕྱོགས་སུ་
གཤེགས་ཏེ། དགོན་གནས་གླིང་བརྒྱད་དུ་གྲགས་པ། བབ་རོན་ཐར་པ་གླིང་། ཤིང་
མཁར་བདེ་ཆེན་གླིང་། སྟང་ཨོ་རྒྱན་གླིང་། ཀུ་རེ་སྟོད་ཀུན་བཟང་གླིང་། སྔན་ལུང་འབྲས་
བཅགས་གླིང་། ཁོ་ཐང་རིན་ཆེན་གླིང་། མེན་ལོག་ཀུན་བཟང་གླིང་། སྤ་གྲོ་བསམ་གཏན་
གླིང་རྣམས་བཏབ་ཅིང་དེ་དག་དང་ཁད་ཉེ་བར་སྒྲུབ་ཆུ་བཏོན་པ་དང་། རྡོ་ལ་ཕྱག་ཞབས་
ཀྱི་རྗེས་མང་དུ་བཞགས་ཅིང་། མེན་ལོག་ཏུ་འབྲུག་སྒོམ་ཞིག་པོའི་གདུང་བསོད་ནམས་
རིན་ཆེན་གྱིས་ཞབས་ནས་བཏེགས་ཏེ་བཞུགས་དུས་རི་ལོགས་ཕན་ཚུན་འཕུར་ནས་
གཤེགས་བཞུད་མཛད་པ་སོགས་མཐའ་འཁོབ་ཀྱི་ཡུལ་གྲུ་ཆོས་ཀྱི་སྒྲ་ཙམ་ཡང་མི་
གྲགས་པ་དེ་དག་ཏུ་ཐོགས་རྡུགས་མེད་པའི་རྫུ་འཕྲུལ་ཡ་མ་ཟུང་དུ་མས་བཏུལ་ཏེ་དགེ་
བཅུའི་ལམ་སྲོལ་ལ་ཡང་དག་པར་བཅུག་ནས་སོ་སོའི་རྒྱུད་དང་མཚམས་པའི་ཆོས་
46

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཀྱིས་སྨིན་གྲོལ་དུ་མ་མཛད་ཅིང་། ཁྱུང་བདུད་དང་གདོང་ཟུར་སྨན་མོ་སོགས་མི་མ་ཡིན་
གདུག་པ་ཅན་རྣམས་རྩིས་ལ་ཕབ་ཏེ་བྲན་དུ་བཀོལ་བས། བླ་མ་སྔ་བ་དྲི་མེད་འོད་ཟེར་
ཞེས་ངོ་མཚར་བའི་མཛད་པ་དེ་དག་ད་ལྟའི་བར་དུ་གླེང་ཞིང་མཆོག་ཏུ་གུས་པར་བྱེད།
ཐར་པ་གླིང་དུ་ཀུན་བཟང་དགོངས་པ་ཀུན་འདུས་ཀྱི་ཆོས་སྐོར་རྣམས་དང་གཞན་ཡང་
མན་ངག་དུ་མ་ཞིག་ཀྱང་གཏེར་དུ་སྦས། སླར་ཡང་ལྷོ་བྲག་གི་ཆེ་དགུས་སྤྱན་དྲངས་
ནས་ལ་ཡག་ལྷ་ལུང་དང་གནས་སོགས་སུ་མཁན་ཆེན་ཁྱབ་བརྡལ་ལྷུན་གྲུབ་སོགས་
འདུས་པ་སྟོང་ཕྲག་ཏུ་ལོངས་པ་ལ་གསང་བ་སྙིང་ཐིག་གི་དབང་ཁྲིད་མཛད། ཡར་
འབྲོག་ཏུ་ཁྲི་དཔོན་རྡོ་རྗེ་རྒྱལ་མཚན་གྱིས་མཆོད་ཅིང་ཆོས་གསུང་དུས་ནུབ་གཅིག་རྒྱལ་
སྲས་བཟོད་པ་ལ་ཁྲི་དཔོན་རྡོ་རྗེ་རྒྱལ་མཚན་ལ་མཁའ་འགྲོ་སྙིང་ཐིག་བཤད་པར་བྱས་
ཡོད། ཁྱོད་ཀྱིས་ཀོང་པོ་ནས་རིན་ཆེན་གླིང་པ་དང༌། དྭགས་པོ་ནས་ལེགས་ལྡན་པ་
གཉིས་ལ་མཁའ་འགྲོ་སྙིང་ཐིག་ཞུས་འདུག་པ་ལེགས། དོན་དམ་པར་ཆོས་འདིའི་
བདག་པོ་ང་ཡིན། ཁྱོད་རང་རིངས་རྒྱུ་མེད་ན་སྡོད་ལ་ཆོས་ཉོན། གླུ་གང་མཁས་བྲོ་རར་
བཅུག་ན་གསལ་བྱ་བ་ཡིན་གསུངས། དེར་དཔོན་སློབ་བཅོ་ལྔ་ཙམ་ལ་མཁའ་འགྲོ་སྙིང་
ཐིག་དང་། འདུས་པ་མང་པོར་ཆོས་འཁོར་རྒྱ་ཆེར་བསྐོར། ཕག་གྲུ་ཏ་སི་སྔར་འབྲི་གུང་
པའི་སྟབས་ཀྱིས་ཧ་ཅང་གུས་པ་མེད་ཀྱང་མཁྱེན་རྟོགས་དང་ཕྲིན་ལས་ལ་རྗེས་སུ་དད་
ནས་གཡོར་པོ་གཞུང་དུ་རྙེད་བཀུར་བཟང་པོས་ཡུན་རིང་དུ་མཆོད་ཅིང་ཉིས་སྟོང་ལོངས་
པའི་འདུས་པ་ལ་སྙིང་ཐིག་གི་དབང་ཁྲིད་མཛད་ཅིང་། ཏ་སི་ཉིད་ཆོས་རྗེ་འདིའི་མཁྱེན་
རབ་ལ་ཧ་ལས་ཏེ་ཀློང་ཆེན་རབ་འབྱམས་པ་ཞེས་གུས་པར་མཛད་པས་ཕྱིས་སུ་མཚན་
དེ་ལྟར་དུ་གྲགས། གོང་དཀར་དུ་སི་ཏུ་པ་གཙོ་བོར་གྱུར་པ་ལ་དབང་དང་གདམས་པ་
དུ་མས་རྗེས་སུ་བཟུང་། དབུས་སུ་གཡོ་རུ་སྐལ་ལྡན་བྱམས་པ་སྡིངས། གཡུ་སྡིངས། སྤང་
སྡིངས་རྣམས་ཀྱི་དགོན་པ་བཏབ་སྟེ་ཅི་རིགས་སུ་བཞུགས་པས་གྲྭའི་སྡིངས་གསུམ་དུ་
47

ཡ་ཆེན་ཆོས་འབྱུང༌།
གྲགས། ས་སྐྱ་བླ་མ་དམ་པས། གཞི་ལམ་འབྲས་བུའི་བཞེད་ཚུལ་གྱི་དྲི་བ་མཛད་པའི་
ལན་དུ་ཞུ་ཡིག་རིན་པོ་ཆེ་གསེར་གྱི་ཆོས་སྡོང་མཛད་པའི་རྗེས་སུ། རབ་གསལ་སྙན་པར་
སྨྲ་བའི་ངག་འདི་ནི། །འཆད་རྩོད་རྩོམ་པའི་གནས་ལ་མི་རྨོངས་ཤིང་། །ལུང་རིགས་མན་
ངག་དུ་མའི་བློ་མིག་ཅན། །སྙིང་པོའི་དེ་ཉིད་རྟོགས་པའི་རྣལ་འབྱོར་པས། །གཞུང་རི་
རིན་ཆེན་བརྩེགས་པའི་གནས་ནས་ཕུལ། །ཞེས་པ་ཕུལ་བས་མཉེས་ཤིང་གཅེས་སྤྲས་
སུ་མཛད། གཞན་ཡང་མདོ་སྔགས་སྤྱི་དང་ཁྱད་པར་རྫོགས་པ་ཆེན་པོའི་གནད་འགག་
གི་བསྟན་བཅོས་མང་དུ་མཛད་པ། གསང་ཕུ་གྲགས་བཟང་སོགས་མཁས་པ་ཕལ་གྱི་
བློར་མི་ཤོང་བའི་དྲི་བ་རྣམས་ལ་དངོས་སུ་འབེལ་གཏམ་དང་བརྒྱུད་ནས་རིགས་ཤིང་
འཐད་པའི་དྲིས་ལན་འཕྲིན་ཡིག་མཛད་པས། ངེས་ཤེས་འདྲོང་ནས་ཆོས་དང་གང་ཟག་
ལ་དད་པ་ཐོབ་ཅིང་ཀུན་མཁྱེན་ཆོས་རྗེ་ཞེས་དོན་དང་མཐུན་པའི་མཚན་ཤུགས་བྱུང་དུ་
ཐོགས་སོ། །
དེ་ཡང་འདན་སྒོམ་ཆོས་གྲགས་བཟང་པོས། ངག་གི་དབང་པོའི་འཆད་ལུགས་
མཐོང་ཙ་ན། ། སྐུ་མཆེད་གསུམ་གྱི་འཆད་ལུགས་དག་དིག་པོ། །ཀློང་ཆེན་རབ་འབྱམས་
རིགས་གྲལ་མཐོང་ཙ་ན། །མྱུ་གཙང་དན་གསུམ་རྩོད་པ་རྐྱང་རྐྱང་པོ། །ཀུན་མཁྱེན་ཆེན་
པོས་རྩོམ་པ་མཐོང་ཙ་ན། ། བུ་དོལ་ཤཱཀ་གསུམ་རྩོམ་པ་མོག་མོག་པོ། །སྣ་ཚོགས་རང་
གྲོལ་ལྟ་དགོངས་མཐོང་ཙ་ན། །ཆེན་པོ་གསུམ་གྱི་གྲུབ་མཐའ་ཡུ་ཡུ་པོ། །ཞེས་བསྟོད་པ་
ཕུལ་བ་དོན་ལ་གནས། ལྷ་སར་བྱོན་པ་ན་དགེ་འདུན་མང་པོས་སེར་སྦྲེང་གིས་བསུས་
ཤིང་། ཟླ་བ་ཕྱེད་ཀྱི་རིང་ལྷ་ས་དང་ར་མོ་ཆེའི་བར་དུ་ཆོས་ཁྲི་བརྩིགས་པའི་སྟེང་ནས་
སེམས་བསྐྱེད་སོགས་ཆོས་འཁོར་རྒྱ་ཆེར་བསྐོར། གསང་མཚུར་སྡེ་གསུམ་གྱི་མཁས་པ་
ང་རྒྱལ་ཅན་མང་པོ་ལུང་རིགས་ཀྱི་རྨེག་མེད་དུ་བཏུལ་ནས་དད་པའི་གནས་ལ་བཀོད།
གནས་རྟེན་རྣམས་ལ་མཆོད་པ་དང་བཤད་སྒྲུབ་ཀྱི་སྡེ་མང་པོར་ཚོགས་བསགས་རྒྱ་ཆེར་
48

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྤེལ་ནས་བསྟན་འགྲོའི་ཕན་བདེ་རྒྱས་པའི་རྒྱུར་བསྔོ་བར་མཛད། འབྲི་གུང་མཁན་
སློབ་སོགས་ཆོས་འཆད་ཀྱི་སློབ་དཔོན་བཞི་བཅུ་ཙམ་དང་། མི་ཆེན་སྐྱ་བཙུན་མང་པོས་
མཚོན་འདུས་པ་སུམ་སྟོང་ལོངས་པ་ལ་འོད་གསལ་རྡོ་རྗེ་སྙིང་པོའི་དབང་ཁྲིད་རྒྱབ་ཆོས་
དང་བཅས་པ་གསུངས་ཤིང་། ཡོ་བྱད་དུ་མས་འགྱེད་ཆེན་དང་ཚེས་བཅུ་བྱུང་ངོ་ཅོག་ལ་
འཕན་ཡུལ་ནས་རྩེ་མོ་རྒྱལ་བར་གྱི་ཚོགས་པ་རྣམས་ལ་མཆོད་པ་མཛད། སྔོན་དབེན་
པར་གཤེགས་ནས་མི་རིང་བའི་དུས་ཡན་ཆད་དུ་ཕར་ཚད་སོགས་གཞུང་ཆེ་བ་འགའ་ཡང་
བློ་གསལ་ཅི་རིགས་པར་གསུངས་ཤིང་ཕྱིས་འགྲོ་དོན་མངོན་དུ་གྱུར་ཕྱོགས་ནས་བསྟར་
ཆགས་པའི་འཆད་ཉན་དགོན་གནས་ལ་བརྟེན་པ་ཆེར་མ་བསྐྱངས་ཀྱང་། དབེན་པའི་རི་
ངོགས་རྣམས་སུ་ཕུག་པ་དང་རྡོ་བའི་སྐྱོབ་རྩིག་རྩྭ་དང་ལོ་མའི་བླ་གབ་ཅན་གྱི་ཁང་བུ་ཙམ་
ལ་བརྟེན་ནས་ཟང་ཟིང་གི་འཁོར་དང་ལོངས་སྤྱོད་ཀྱི་ཁྲི་བ་བཅད་ནས་སྒྲུབ་པ་ཁོ་ན་ལ་
བཞུགས་ཀྱང་ཐར་པ་དོན་གཉེར་གྱི་སྐལ་ལྡན་འདུས་པ་སུམ་སྟོང་ཙམ་ནས་བརྒྱ་ཕྲག་
སོགས་མང་ཉུང་ཅི་རིགས་པ་ལ་སོ་སོའི་བློ་དང་འཚམས་པའི་མདོ་སྔགས་ཀྱི་གཞུང་
བཤད་དབང་ཁྲིད་སོགས་ཆོས་སྒོ་རིས་མེད་པ་ཡང་ནས་ཡང་དུ་གསུངས་ཤིང་ཆོས་ཁྲལ་
བཅད་ཐང་མི་མཛད། དད་རྫས་ཕྱག་ཏུ་ཅི་འབྱོར་ཡང་སུམ་གཉིས་ཀྱིས་ཚེས་བཅུའི་
མཆོད་པ་དང་ཆ་གཅིག་གིས་འཕྲལ་མཁོའི་ཡོ་བྱད་མཛད། མཆོད་པར་དམིགས་པ་
རྣམས་ཆེ་བཙན་གལ་པོ་ཆེ་སུ་བྱུང་ཡང་འདི་ཟོས་པས་མི་འཇུ་གསུང་ནས་མི་གནང་།
འགྱེད་མཛད་དུས་གྲལ་མཐོ་བའི་སྐལ་བ་ཆད་དོགས་མེད་གསུངས་གྲལ་འཇུག་ནས་ཡར་
འགྱེད། བཀུར་སྟི་དགེ་འདུན་ལ་དགོས་པ་ཡིན། སྡིག་ཅན་ལ་མི་དགོས་གསུངས་ནས་མི་
སྐྱ་ཆེན་པོར་འདོད་པ་རྣམས་ལ་གདན་འདིང་དང་བཀུར་སྟི་མི་མཛད། ཡོན་བདག་
རྣམས་ཀྱིས་དངོས་པོ་བཟང་བ་ཅི་ཕུལ་ཀྱང་ཚོང་དུ་སོང་ན་ཁོ་རང་གི་དངོས་པོ་དེ་ཆུད་
འཛའ་བ་ཡིན་གསུངས་ནས། དེའི་ལན་དུ་གནང་སྦྱིན་མི་མཛད། སྙོམས་ཆུང་དབུལ་
49

ཡ་ཆེན་ཆོས་འབྱུང་།
ཕོངས་ཀྱིས་ངན་ངོན་ཅི་དྲངས་ཀྱང་། མཉེས་བཞིན་པས་མདོ་བསྔོ་མཛད་པ་སོགས་
ཐུགས་ཀྱི་ཞེ་དམ་བརྟན་པོ་ནམ་ཡང་བསྙིལ་བ་མི་མངའ་བ་ཡིན་ནོ། །
ཁྱད་པར་དུ་སྔོན་གྱི་ལས་དང་སྨོན་ལམ་གྱི་བྱེད་པས་རང་བྱུང་པདྨའི་སྒྲུབ་གནས་
བོད་ཀྱི་རི་བོ་རྩེ་ལྔའི་ཕྱོགས་སུ་འོངས་ཏེ། ལས་དང་སྐལ་བ་ལྡན་པའི་སྐྱེས་བུ་འགའ་ལ་
འོད་གསལ་རྡོ་རྗེ་སྙིང་པོའི་ལམ་བཟང་སྣང་བར་བྱས་ཤིང་། ཉིན་མཚན་དུ་གཞན་ལ་ཕན་
པའི་བརྩོན་པས་ལེགས་པར་སྨོན་པ་ཙམ་དང་། བླ་མ་དམ་པའི་དྲུང་དུ་འཁོར་གསུམ་
ཡོངས་སུ་དག་པ་ལན་ལྔ་འབུལ་བ་ཞིག་དང་བདུན་རྣམ་དག་གིས་མཆོད་ཅིང་། དཔའ་
བོ་མཁའ་འགྲོ་རྣམས་ལ་ཟླ་བ་བྱུང་ངུ་ཅོག་གི་ཚེས་བཅུ་དང་ཚེས་བརྒྱད་ཀྱི་མཆོད་པ་
བཟུང་ནས་དད་པས་བྱིན་པ་དོན་ཡོད་པར་བྱས་ཤིང་། སྣང་སེམས་སྒྱུ་མ་རོལ་པ་ཙམ་དུ་
ཅི་བྱེད་དམ་པའི་ཆོས་བཞིན་སྤྱད་དེ་ཡང་དག་པའི་གདམས་པའི་གནད་རྣམས་མི་འཕྱུགས་
མང་ནས་དད་པས་བྱིན་པ་ན་དེ་ཡང་དག་པའི་གདམ་ངག་གི་ཡི་གེ་མང་དུ་བཀའ་བཀོང་
ཤིང་། བདེ་བླག་ཏུ་རྟོགས་པའི་བླང་བདེ་བའི་ཕྱིར་མན་ངག་གི་ཡི་གེ་མང་དུ་བཀོད་ཅིང་།
ཁྱད་པར་དུ་ཆོས་སྡེ་སུམ་ཅུ་རྩ་ལྔའི་ཡང་ཏིག་ཡིད་བཞིན་ནོར་བུའི་གདམས་པ་བཀོད་
ཅིང་། ཕྱི་རབས་ཀྱི་དོན་དུ་སྨོན་ལམ་གྱི་རྒྱ་དང་བཅས་པ་ཡིན་ནོ། །ཕྱིན་ཆད་བདག་གི་
རྗེས་སུ་འཇུག་པ་རྣམས་ཀྱིས་ཀྱང་ཚེ་འདིའི་བྱ་བ་རྒྱབ་ཏུ་དོར། ཕྱི་མའི་བྱ་བ་དང་དུ་ལོངས།
ཡང་དག་པའི་དགེ་བའི་བཤེས་གཉེན་བསྟེན། འོད་གསལ་སྙིང་པོའི་གདམས་པ་ཞུས་
རྗེས་སུ་ལའི་དགེ་བའི་བགནས་སུ་སྙིང་ཏིག་གཏེ
ནས། གཅིག་པུར་དབེན་པའི་གནས་སུ་སྙིང་ཏིག་གསང་བའི་གདམས་པ་ཉམས་སུ་བླངས་
ཤིང་ཚེ་འདིར་འཁོར་འདས་ཀྱི་ལ་ཟློས་པར་བྱས་ཏེ། ལུང་བསྟན་ལུང་བསྟན་བྱུང་ན་གཞན་དོན་ཅི་
ནུས་སུ་བྱ་ཞིང་། ལོག་སྒྲུབ་དང་སྐྱོ་ངལ་ཐམས་ཅད་བཟོད་པར་བྱས་ལ་གདམས་པ་དར་
ཞིང་རྒྱས་པར་བྱའོ། །མདོར་ན་ཁོ་བོ་མ་གཏོགས་པའི་བླ་མ་གོང་མ་རྣམས་འཕགས་
པའི་བླ་མ་ཟམ་མ་ཆད་པར་བྱོན་པས། དེ་དག་གི་ཆེ་བའི་ལོ་རྒྱུས་རྣམས་རང་རང་གི་རྣམ་
ཐར་གྱི་ཡི་གེ་དང་། བབས་ལུགས་ཆེན་པོ་ན་གསལ་བས་རྒྱས་པ་དེར་བལྟའོ་ཞེས་
50

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གསུངས། །སླར་ཡང་གཞན་དོན་ནུས་པ་བརྒྱ་ཕྲག་ལ་དབང་གོང་མ་སོགས་ཐུན་མིན་
པའི་གདམས་པ་དང་རྒྱུད་འགྲེལ་མན་ངག་རྣམས་མཐའ་རྒྱས་སུ་སྩལ་བའི་སྐབས་ཤིག་
རྒྱལ་སྲས་བཟོད་པ་ལ། ཐེམས་སྐས་དེ་བསྒྱུར་ལ་སུ་ཡང་མ་གཏོང་བར་ཡི་གེ་ཚུགས་
གསུངས་ནས། །
༈ ཞལ་ཆེམས་གནང་བ་འདི་ལྟར། ཞལ་ཆེམས་དྲི་མ་མེད་པའི་འོད་ཅེས་བྱ་བ་
འཕགས་པ་ཐུགས་རྗེ་ཆེན་པོ་དང་ལྡན་པ་ཐམས་ཅད་ལ་ཕྱག་འཚལ་ལོ། ། ལེགས་པའི་
ཉི་མ་ཤིན་ཏུ་རྨད་བྱུང་གསལ་གྱུར་པ། །ཐུགས་རྗེའི་དབང་གིས་སྣ་ཚོགས་རོལ་པ་སྟོན་
མཛད་ཅིང་། །མཛད་པའི་འཕྲོ་འདུས་འགྲོ་བ་ཡོངས་ལ་རྗེས་གཟིགས་ནས། །གདོད་
མའི་གཞི་དབྱིངས་གཞོལ་བར་མཛད་ལ་ཕྱག་འཚལ་ལོ། །གང་གིས་མཛད་པ་མ་ལུས་
མཐར་ཕྱིན་ནས། །སྐྱེ་བོ་རྟག་པར་འཛིན་རྣམས་གདུལ་བྱའི་ཕྱིར། །གྲོང་ཁྱེར་དམ་པ་
ཤིན་ཏུ་རྨད་བྱུང་བ། ། རྩ་མཆོག་གྲོང་གཤེགས་མཛད་ལ་ཕྱག་འཚལ་ལོ། །འཁོར་བའི་
རང་བཞིན་སྔར་ནས་ཤེས་ཟིན་ཏེ། །འཇིག་རྟེན་ཆོས་ལ་སྙིང་པོ་མེད་པའི་ཕྱིར། །ད་ནི་
མི་རྟག་སྒྱུ་མའི་ལུས་དོར་བས། །གཅིག་ཏུ་ཕན་པའི་གདམས་ངག་བཤད་ཀྱིས་ཉོན། །ཚེ་
འདིར་བདེན་པར་བཟུང་ཡང་བསླུ་བསླུ་འདྲ། ། མི་རྟག་སྙིང་པོ་མེད་པའི་རང་བཞིན་ལ། །
ཡིད་བརྟན་མེད་པས་ངེས་པར་རྟོགས་བྱས་ནས། །དེ་རིང་ཉིད་ནས་དམ་པའི་ཆོས་མཛོད་
ཅིག །རྟག་པ་མེད་པའི་མཛའ་བཤེས་མགྲོན་པོ་འདྲ། །རེ་ཞིག་འདུས་བྱས་མྱུར་དུ་བྲལ་
བས་ན། ། སྒྱུ་མའི་གྲོང་ལ་ཆགས་སྡང་སེམས་སྤངས་ཏེ། །གཏན་དུ་ཕན་པ་དམ་པའི་ཆོས་
མཛོད་ཅིག གསོག་ཅིང་འཇོག་པའི་ནོར་རྫས་སྦྲང་རྩི་འདྲ། །རང་གིས་བསགས་ཀྱང་
གཞན་གྱིས་ལོངས་སྤྱོད་པས། རང་དབང་ཡོད་དུས་བསོད་ནམས་སྦྱིན་པའི་ཚོགས། །ཕྱི་
མའི་ལམ་བརྒྱགས་ད་ལྟ་གྲབས་མཛོད་ཅིག །བརྩིགས་ཀྱང་འཇིག་པའི་ཁང་ཁྱིམ་གཡར་
པོ་འདྲ། །འདོད་པའི་དབང་མེད་འགྲོ་བའི་གནས་སྐབས་ཡོད། །འདུ་འཛིའི་གནས་ལ་

ཡ་ཆེན་ཆོས་འབྱུང་།
ཆགས་སྲེད་རབ་སྤངས་ཏེ། །ད་ལྟ་ཉིད་ནས་དབེན་པའི་གནས་བསྟེན་ཅིག །མཛའ་དང་མི་
མཛའ་བྱིས་པའི་རྩེད་མོ་འདྲ། །དོན་མེད་ཆགས་སྡང་འབར་བའི་མེ་དཔུང་ཅན། ། ཕན་
ཚུན་འཐབ་རྩོད་འཁོན་འཛིན་རབ་སྤོང་ལ། །ད་ལྟ་ཉིད་ནས་རང་གི་སེམས་ཐུལ་ཅིག །
སྙིང་པོ་མེད་པའི་བྱ་བ་སྒྱུ་མ་འདྲ། ། རེ་ཞིག་བརྩོན་ཡང་མཐའ་མ་འབྲས་བུ་མེད། །ཚེ་
འདིའི་བྱ་བཞག་འཇིག་རྟེན་ཆོས་སྤོང་ལ། །ད་ལྟ་ཉིད་ནས་ཐར་པའི་ལམ་འཚོལ་ཅིག །
དལ་འབྱོར་ལུས་རྙེད་རིན་ཆེན་གྲུ་བོ་འདྲ། །སྡུག་བསྔལ་མཚོ་ལས་སྒྲོལ་བའི་སྟོབས་
ཡོད་པས། །ལེ་ལོའི་སྙོམས་ལས་སྐྱིད་ལུག་སེམས་བོར་ལ། ། ད་ལྟ་ཉིད་ནས་བརྩོན་
པའི་སྟོབས་སྐྱེད་ཅིག །དམ་པའི་བླ་མ་འཇིགས་སའི་སྐྱེལ་མ་འདྲ། །འཁོར་བའི་
དགྲ་ལས་སྐྱོབ་པའི་དེད་དཔོན་ལ། །སྒོ་གསུམ་རྩོལ་མེད་སྲི་ཞུ་ཆེན་པོ་ཡིས། །ད་ལྟ་
ཉིད་ནས་མཆོད་ཅིང་བསྟེན་པར་མཛོད། །ཟབ་མོའི་གདམས་པ་བདུད་རྩིའི་སྨན་དང་
འདྲ། །ཉོན་མོངས་ནད་རྣམས་གསོ་བའི་མཆོག་ཡིན་པས། །རྒྱུད་ལ་བསྟེན་ཅིང་ལེགས་
པར་གོམས་པ་ཡིས། །ད་ལྟ་ཉིད་ནས་ཀློང་དུ་འགྱུར་བར་མཛོད། །བསླབ་གསུམ་རྣམ་
དག་ཡིད་བཞིན་ནོར་བུ་འདྲ། །འདི་ཕྱིར་བདེ་ཞིང་མཐར་ཐུག་ལེགས་པའི་ལམ། །བྱང་
ཆུབ་ཞི་བའི་དམ་པ་ཐོབ་པས་ན། །ད་ལྟ་ཉིད་ནས་རྒྱུད་ལ་བསྟེན་པར་མཛོད། ། སྣ་
ཚོགས་ཐོས་པ་རིན་ཆེན་སྒྲོན་མེ་འདྲ། །གཏི་མུག་སེལ་ཞིང་ཐར་ལམ་སྣང་བར་བྱེད། །
ཡེ་ཤེས་མིག་འབྱེད་ཕན་བདེའི་འོད་འཕྲོ་བས། །ད་ལྟ་ཉིད་ནས་ཕྱོགས་རིས་མེད་པར་
མཛོད། །ལེགས་པར་བསམ་པ་གསེར་མཁན་མཁས་པ་འདྲ། །ཡིན་མིན་ཐེ་ཚོམ་སྒྲོ་
འདོགས་ཀུན་གཅོད་པས། །ཐོས་པས་རང་བཞིན་སེམས་བྱུང་ཤེས་རབ་ཀྱིས། །ད་ལྟ་ཉིད་
ནས་ཁོང་དུ་ཆུད་པར་མཛོད། །སྒོམ་པའི་རང་བཞིན་བདུད་རྩིའི་རོ་མྱོང་འདྲ། །ཐོས་
བསམ་དོན་དགོས་ཉོན་མོངས་ནད་ཀུན་ཞི། །སྲིད་པའི་མཚོ་བརྒལ་སྙིང་པོའི་ཕ་རོལ་
ཕྱིན། །ད་ལྟ་ཉིད་ནས་ནགས་སུ་བསྒོམ་པར་མཛོད། ། ལྟ་བའི་རང་བཞིན་དྲི་མེད་ནམ་
62

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མཁའ་འདྲ། །མཐོ་དམན་རྒྱ་ཆད་ཕྱོགས་ལྷུང་ཀུན་དང་བྲལ། །ཡངས་དོག་མེད་ཅིང་སྨྲ་
བསམ་བརྗོད་ལས་འདས། །ད་ལྟ་ཉིད་ནས་རྟོགས་པའི་ཐབས་མཛོད་ཅིག །སྒོམ་པའི་
རང་བཞིན་རི་བོ་རྒྱ་མཚོ་འདྲ། །འཕོ་འགྱུར་མེད་ཅིང་དྭངས་ལ་རྙོགས་པ་མེད། ། རྣམ་
གཡེང་སྤྲོས་པའི་མཚན་མ་ཀུན་ཞི་བ། །ད་ལྟ་ཉིད་ནས་ཇི་བཞིན་བསྒོམ་པར་མཛོད། །
སྤྱོད་པའི་རང་བཞིན་སྐྱེ་བོ་མཁས་པ་འདྲ། །དུས་སུ་བབས་དང་གང་ཕན་གནས་སྐབས་
ཤེས། ། ཆགས་ཐོགས་བླང་དོར་དགག་སྒྲུབ་སྒྱུ་མའི་ངང༌། །ད་ལྟ་ཉིད་ནས་གཟུང་
འཛིན་གྲོལ་བར་མཛོད། །འབྲས་བུའི་རང་བཞིན་དེད་དཔོན་ནོར་ལེན་འདྲ། །རང་ཉིད་
འབྱོར་པས་གཞན་དོན་ལྷུན་གྱིས་གྲུབ། ། རེ་དང་དོགས་མེད་ངང་གིས་བློ་བདེ་བ། །ད་
ལྟ་ཉིད་ནས་ཐོབ་ཕྱིར་འབད་པར་མཛོད། །སེམས་ཀྱི་རང་བཞིན་ཆོས་དབྱིངས་ནམ་
མཁའ་འདྲ། །ནམ་མཁའི་རང་བཞིན་སེམས་ཉིད་གཉུག་མའི་དོན། །དོན་ལ་གཉིས་
མེད་མཉམ་རྫོགས་ཆེན་པོ་རུ། །ད་ལྟ་ཉིད་ནས་ངེས་པར་རྟོགས་པར་མཛོད། ། སྣ་
ཚོགས་ཆོས་རྣམས་མེ་ལོང་གཟུགས་བརྙན་འདྲ། །སྣང་བས་སྟོང་སྟེ་ལོག་ན་སྟོང་པ་མེད། །
གཅིག་དང་ཐ་དད་མ་བརྟགས་ཉམས་དགའ་བར། །ད་ལྟ་ཉིད་ནས་ངེས་པར་མཁྱེན་པར་
མཛོད། །གཟུང་བའི་ཡུལ་ལ་འཛིན་པ་རྨི་ལམ་འདྲ། །དོན་ལ་གཉིས་མེད་བག་ཆགས་
གཉིས་སྣང་སྟེ། །དེ་ཡང་བློས་བཏགས་རང་གི་ངོ་བོས་སྟོང་། །ད་ལྟ་ཉིད་ནས་གཉིས་
མེད་མཁྱེན་པར་མཛོད། །འཁོར་འདས་རང་བཞིན་སྒྱུ་མའི་རྩེད་མོ་འདྲ། ། བཟང་ངན་
སྣང་ཡང་ངོ་བོ་མཉམ་པ་ཉིད། །ཐམས་ཅད་མ་སྐྱེས་ནམ་མཁའི་རང་བཞིན་དུ། །ད་ལྟ་
ཉིད་ནས་ངེས་པར་མཁྱེན་པར་མཛོད། །འཁྲུལ་སྣང་བདེ་སྡུག་སྤྲུལ་པའི་རང་བཞིན་
འདྲ། །དགེ་སྡིག་རྒྱུ་འབྲས་སོ་སོར་ཤར་དུས་ནས། །རང་བཞིན་མ་སྐྱེས་ངོ་བོ་འཕོ་
འགྱུར་མེད། །ད་ལྟ་ཉིད་ནས་ངེས་པར་མཁྱེན་པར་མཛོད། །བློས་བཏགས་ཆོས་རྣམས་
བྱིས་པའི་རྩེད་མོ་འདྲ། །དོན་ལ་མི་གནས་རྟོག་པས་རབ་ཕྱེ་ནས། །བཟང་ངན་གྲུབ་
53

ཡ་ཆེན་ཆོས་འབྱུང་།
མཐའི་ཕྱོགས་འཛིན་སོ་སོར་ཞེན། །ད་ལྟ་ཉིད་ནས་མཉམ་ཉིད་མཁྱེན་པར་མཛོད། །
གཞན་ཡང་སྦྱིན་པ་རིན་ཆེན་གཏེར་དང་འདྲ། །མི་ཟད་གོང་དུ་འཕེལ་ཞིང་འབྱོར་པའི་རྒྱུ། །
ཐ་མ་མཆོག་འབྲིང་བསོད་ནམས་ཞིང་རྣམས་ལ། །ད་ལྟ་ཉིད་ནས་ཅི་འོད་སྦྱིན་པར་
མཛོད། །ཚུལ་ཁྲིམས་དྲི་མེད་ཤིང་རྟ་བཟང་པོ་འདྲ། །མངོན་མཐོ་ངེས་ལེགས་གྲོང་ཁྱེར་
བགྲོད་པའི་སྟེགས། །སྡོམ་དང་ཆོས་སྡུད་སེམས་ཅན་དོན་བྱེད་རྣམས་། །ད་ལྟ་ཉིད་ནས་
རྒྱུད་ལ་བསྟེན་པར་མཛོད། །བཟོད་པ་མཚོ་ཆེན་མི་འཁྲུགས་མཆོག་དང་འདྲ། ། གནོད་
པས་མི་འཕྲོག་དཀའ་སྡུག་ནང་ནས་མཆོག །སྡུག་བསྔལ་དང་ལེན་སྙིང་རྗེའི་ཆོས་སེམས་
སོགས། །ད་ལྟ་ཉིད་ནས་གོམས་ཤིང་འདྲིས་བར་མཛོད། །བརྩོན་འགྲུས་མེ་ཆེན་ཕུང་པོ་
འབར་བ་འདྲ། ། མི་མཐུན་ཕྱོགས་བསྲེགས་དགེ་ལ་ཡང་དག་སྤྲོ། །སྒྱིད་ལུགས་སྙོམས་
ལས་ལེ་ལོ་མེད་པ་ཡིས། །ད་ལྟ་ཉིད་ནས་ཐར་ལམ་བསྒྲུབ་པར་མཛོད། །བསམ་གཏན་
མི་གཡོ་རི་རྒྱལ་མཆོག་དང་འདྲ། །དམིགས་པས་མི་བསྐྱོད་ཡུལ་ལ་ཡེངས་བ་མེད། །
གང་ལ་མཉམ་བཞག་གཞན་གྱི་མི་འཕྲོག་པ། །ད་ལྟ་ཉིད་ནས་རྒྱུད་ལ་གོམས་པར་
མཛོད། །ཤེས་རབ་རྒྱ་ཆེན་ཉི་མའི་དཀྱིལ་འཁོར་འདྲ། །གཏི་མུག་མུན་སེལ་དམ་ཆོས་
སྣང་བར་བྱེད། །ཐར་གླིང་མཆོག་སྤེལ་ཉེ་བའི་ཆུ་གཏེར་སྐྱེམས། །ད་ལྟ་ཉིད་ནས་གོང་དུ་
འཕེལ་བར་མཛོད། །ཐབས་མཁས་དེད་དཔོན་ནོར་བུ་ལེན་པ་འདྲ། །སྡུག་བསྔལ་མཚོ་
བརྒལ་བདེ་ཆེན་གླིང་བགྲོད་ནས། ། སྐུ་གསུམ་མཆོག་ཐོབ་དོན་གཉིས་ལྷུན་གྱིས་འགྲུབ། །
ད་ལྟ་ཉིད་ནས་ཐབས་ཀྱིས་གཞན་ཕན་མཛོད། །སྟོབས་ཆེན་ཕ་རོལ་གནོན་པའི་དཔའ་
བོ་འདྲ། །ཉོན་མོངས་དཔུང་འཇོམ་བྱང་ཆུབ་ལམ་ལ་འགོད། །དགེ་ཚོགས་ཐར་ཕྱིན་བར་
ཆད་མེད་པས་ན། །ད་ལྟ་ཉིད་ནས་རྒྱུད་ལ་བསྟེན་པར་མཛོད། །སྨོན་ལམ་ཡིད་བཞིན་
ནོར་བུ་ཆེན་པོ་འདྲ། །འདོད་དགུ་ལྷུན་གྲུབ་བདེ་ཆེན་ངང་གིས་འཕེལ། །ཞི་ལ་སེམས་
གཞོལ་ཡིད་ལ་རེ་བ་བསྐོང་། །ད་ལྟ་ཉིད་ནས་རླབས་ཆེན་འདེབས་པར་མཛོད། །ཡེ་ཤེས་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མཁའ་ལ་ཆུ་འཛིན་འཁྲིགས་པ་འདྲ། །ཏིང་འཛིན་གཟུངས་སྤྲིན་ཕན་བདེའི་ཆར་
འབེབས་པས། །འགྲོ་ཀུན་དགེ་ཚོགས་ལོ་ཏོག་ལེགས་པར་བསྐྲུན། །ད་ལྟ་ཉིད་ནས་ཐོབ་
ཕྱིར་འབད་པར་མཛོད། །ཐབས་དང་ཤེས་རབ་བཞོན་པ་བཟང་པོ་འདྲ། །སྲི་ཞིར་མི་ལྷུང་
རང་གཞན་དོན་གཉིས་འགྲུབ། །ལམ་ལྔ་ཐར་ཕྱིན་སྐུ་གསུམ་ལྷུན་གྱིས་གྲུབ། །ད་ལྟ་ཉིད་
ནས་འབད་པས་བསྒྲུབ་པར་མཛོད། །བྱང་ཆུབ་ཕྱོགས་ཆོས་ལམ་བཟང་ཆེན་པོ་འདྲ། །
དུས་གསུམ་འཕགས་རྣམས་སྔ་ཕྱིའི་གཤེགས་ཤུལ་ཏེ། །དྲན་པ་ཉེར་བཞག་བཞི་སོགས་
སུམ་ཅུ་བདུན། །ད་ལྟ་ཉིད་ནས་བསྒོམ་ཕྱིར་བརྩོན་པར་མཛོད། །གཞན་ཡང་བྱམས་པ་
ཕ་མ་བཟང་པོ་འདྲ། །འགྲོ་དྲུག་བུ་ལ་ཐུགས་རྗེའི་རྒྱུན་མི་ཆད། །བརྩེ་བའི་དོན་བྱེད་ཕན་
པ་རྟག་ཏུ་སྒྲུབ། །ད་ལྟ་ཉིད་ནས་རྒྱུད་ལ་གོམས་པར་མཛོད། །སྙིང་རྗེ་རྒྱལ་སྲས་བྱང་
ཆུབ་སེམས་དཔའ་འདྲ། །འགྲོ་བའི་སྡུག་བསྔལ་བདག་གི་སྡུག་བསྔལ་བཞིན། །བྲལ་
བར་འདོད་པར་བརྩོན་པའི་ཡ་ལད་ཅན། །ད་ལྟ་ཉིད་ནས་རྒྱུད་ལ་བསྟེན་པར་མཛོད། །
དགའ་བ་རིགས་ཀྱི་རྗེ་དཔོན་བཟང་པོ་འདྲ། །གཞན་དག་དགེ་བས་རང་ཉིད་བློ་བདེ་
བའི། །ཆེད་དུ་བཀོད་པ་བཞིན་དུ་རྗེས་ཡི་རང་། །ད་ལྟ་ཉིད་ནས་མཆོག་ཏུ་གོམས་པར་
མཛོད། །གཏང་སྙོམས་རང་བཞིན་སྙོམས་པའི་ས་གཞི་འདྲ། ། ཉེ་རིང་ཆགས་སྡང་མེད་ཅིང་
ཟུག་རྔུ་འདྲ། །རྟག་ཏུ་མཉམ་པའི་ངང་ནས་བདེ་བ་ཆེ། །ད་ལྟ་ཉིད་ནས་རང་བཞིན་
གོམས་པར་མཛོད། །བྱང་ཆུབ་སེམས་གཉིས་དེད་དཔོན་དམ་པ་འདྲ། །དགེ་ཀུན་ཐར་
གླིང་བགྲོད་པའི་ཁ་ལོ་བ། །སྲིད་པས་མི་སྐྱོ་གཞན་དོན་ཕུན་སུམ་ཚོགས། །ད་ལྟ་ཉིད་ནས་
ཡང་ཡང་བསྐྱེད་པར་མཛོད། །མོས་པ་རྒྱ་མཚོ་ཆུ་གཏེར་ཆེན་པོ་འདྲ། །དགེ་བས་གང་ཞིང་
སྔ་ཕྱི་རོ་གཅིག་འཛིན། །དུས་ཀུན་མི་ཉམས་དད་པའི་རླབས་གཡོ་བ། །ད་ལྟ་ཉིད་ནས་
རྒྱུད་ལ་བསྟེན་པར་མཛོད། །བསྔོ་བ་མི་ཟད་ནམ་མཁའི་མཛོད་དང་འདྲ། །ཆོས་དབྱིངས་
བསྔོས་པས་མི་ཉམས་གོང་དུ་འཕེལ། །ཆོས་སྐུ་རོ་གཅིག་གཟུགས་སྐུ་ལྷུན་གྱིས་གྲུབ། །

ཡ་ཆེན་ཆོས་འབྱུང་། །
ད་ལྟ་ཉིད་ནས་འཁོར་གསུམ་དག་པར་མཛོད། །རྗེས་སུ་ཡི་རང་ནམ་མཁའི་ཁམས་དང་
འདྲ། །བསོད་ནམས་མཐའ་ཡས་དམིགས་མེད་རློམ་སེམས་བྲལ། །མི་གཡོ་རབ་ཏུ་
དྭངས་བའི་རྣམ་པ་ཅན། །ད་ལྟ་ཉིད་ནས་ཡང་ཡང་བསྟེན་པར་མཛོད། །གཞན་ཡང་དྲན་
པ་ལྕགས་ཀྱུ་བཟང་པོ་འདྲ། །སེམས་ཀྱི་གླང་པོ་མ་དུལ་མྱོས་པ་འཛིན། །ཉེས་ལས་རབ་
བཏོན་རང་བཞིན་དགེ་ལ་སྦྱོར། །ད་ལྟ་ཉིད་ནས་རྒྱུད་ལ་བསྟེན་པར་མཛོད། ། ཤེས་
བཞིན་མ་ཡེངས་མེལ་ཚེ་བཟང་པོ་འདྲ། ། མི་དགེ་རྐུན་པོས་གླགས་སྐབས་མི་རྙེད་ཅིང་། །
དགེ་བའི་ནོར་མང་སྲུང་ལ་ཞུགས་པས་ན། །ད་ལྟ་ཉིད་ནས་ངེས་པར་བརྟེན་པར་མཛོད། །
བག་ཡོད་ལྕགས་རི་འོབས་བཟང་བསྐོར་བ་འདྲ། །ཉོན་མོངས་ཆོམ་རྐུན་ཚོགས་ཀྱིས་
མི་འཕྲོགས་ཤིང་། །ལས་ཀྱི་དགྲ་ལས་རྒྱལ་བའི་དཔུང་ཚོགས་ཅན། །ད་ལྟ་ཉིད་ནས་
སེམས་བསྲུང་འབད་པར་མཛོད། །གཞན་ཡང་དད་པ་ཞིང་ས་བཟང་པོ་འདྲ། །འདོད་རྒུ་
འབྱུང་ཞིང་བྱང་ཆུབ་ལོ་ཏོག་བསྐྲུན། །འདི་ཕྱིར་བདེ་ཞིང་རྟག་ཏུ་ཕན་པ་སྒྲུབ། །ད་ལྟ་
ཉིད་ནས་གོང་དུ་འཕེལ་བར་མཛོད། །གཏོང་ཕོད་པདྨའི་རྫིང་བུ་བཟང་པོ་འདྲ། །དམ་
པ་འདུལ་ཞིང་སྐྱེ་བོ་དགའ་བ་བསྐྱེད། །བདོགས་པ་འབྲས་བཅས་ལོངས་སྤྱོད་སྙིང་པོ་
ཡོད། །ད་ལྟ་ཉིད་ནས་གཞན་དག་དགའ་བར་མཛོད། །སྙན་པར་སྨྲ་བ་ལྷ་ཡི་རྔ་སྒྲ་འདྲ། །
འགྲོ་བའི་ཡིད་འཛིན་མཐོང་ན་མི་མཐུན་མེད། །དུལ་བའི་རྗེས་འགྲོ་དགའ་བ་བསྐྱེད་
པས་ན། །ད་ལྟ་ཉིད་ནས་སྟོད་པས་མགུ་བར་མཛོད། །ཞི་བའི་སྤྱོད་ལམ་དྲང་སྲོང་དམ་
པ་འདྲ། །མི་དགེ་འགོག་ཅིང་འགྲོ་བའི་དད་པ་འཕེལ། །གཅོས་མའི་ཚུལ་སྤྱོང་རང་བཞིན་
དུལ་བའི་ངང་། །ད་ལྟ་ཉིད་ནས་སྤྱོད་ཡུལ་ཕུན་ཚོགས་མཛོད། །དམ་པའི་ཆོས་ཉིད་བདེ་
གཤེགས་དབང་པོ་འདྲ། །ཀུན་དང་མཐུན་ཞིང་ཀུན་ལས་ཁྱད་པར་འཕགས། །ཀུན་
དང་ཆ་མཐུན་ཀུན་དང་མི་འདྲ་བར། །ད་ལྟ་ཉིད་ནས་རྒྱུད་ལ་བརྟེན་པར་མཛོད། །དལ་
འབྱོར་ལུས་འདི་སྒྱུ་མའི་ཁང་བཟང་འདྲ། །རེ་ཞིག་སྣང་ཡང་ནམ་འཆི་ངེས་པ་མེད། ། ཚེ་ལ་
56

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལོང་མེད་འདུས་བྱས་འབྲལ་བའི་ཆོས། །ད་ལྟ་ཉིད་ནས་ཡང་ཡང་དྲན་པར་མཛོད། །
ལོངས་སྤྱོད་གཡོ་བ་སྟོན་ཁའི་སྤྲིན་དང་འདྲ། །འབྱོར་བའི་རང་བཞིན་གང་དུ་རྒུད་པའི་
ཆོས། །སྙིང་ནས་སྙིང་པོ་མེད་པའི་རང་བཞིན་དུ། །ད་ལྟ་ཉིད་ནས་ངེས་པར་རྟོགས་པར་
མཛོད། །འགྲོ་ཀུན་མི་རྟག་སྔ་ཕྱིའི་མགྲོན་པོ་འདྲ། །རྒན་རབས་སྔོན་སོང་གཞོན་རབས་
ཕྱིས་ནས་འགྲོ། །ད་ལྟའི་རྣམས་ཀྱང་ལོ་བརྒྱར་གཅིག་མི་ལུས། །ད་ལྟ་ཉིད་དུ་ངེས་པར་
རྟོགས་པར་མཛོད། ། ཚེ་འདིའི་སྣང་བ་དེ་རིང་ཉིན་གང་འདྲ། །བར་དོའི་སྣང་བ་དོ་ནུབ་རྨི་
ལམ་ཚུལ། །ཕྱི་མའི་སྣང་བ་སང་ཉིན་མྱུར་དུ་འོང་། །ད་ལྟ་ཉིད་ནས་དམ་པའི་ཆོས་མཛོད་
ཅིག །དེ་ལྟར་ཆོས་ཀུན་འདྲ་བའི་དཔེར་བསྟན་ནས། །ཡང་གཅིག་དད་ལྡན་རྣམས་ལ་
བསྐུལ་བ་ནི། །འདུས་པའི་མཐའ་མ་འབྲལ་བའི་ཆོས་ཡིན་པས། ། ཁོ་བོ་མི་སྡོད་ཐར་
པའི་གླིང་དུ་འགྲོ། །འཁོར་བའི་ཆོས་ལ་ཡིད་རྟོན་དགའ་མེད་པས། །སྐྱེ་མེད་ཆོས་སྐུའི་
གཏན་སྲིད་ཟིན་པར་མཛོད། །འཇིག་རྟེན་སྣང་བ་སྒྱུ་མའི་བསླུ་བྲིད་མཁན། །རྫུན་པའི་
རང་བཞིན་སྒེག་མོ་གཡོན་ཅན་འདྲ། །དགེ་ལས་སེམས་འཕྲོག་ཉོན་མོངས་ཚོགས་
འཕེལ་བས། །རིང་དུ་སྤངས་ཏེ་དམ་པའི་ཆོས་མཛོད་ཅིག །ཆོག་ཤེས་མེད་ན་འབྱོར་ཡང་
དབུལ་པོ་སྟེ། །འཇུངས་བའི་སེམས་ལ་ཁེངས་པའི་དུས་མེད་དོ། །ཆོག་ཤེས་ལྡན་པ་
འབྱོར་བའི་ཡང་རབས་ཡིན། །ཅུང་ཟད་མཆིས་ལའང་བདེ་བའི་སེམས་གང་ངོ། །ཆང་
དང་བུད་མེད་ཉོན་མོངས་འབྱུང་ཁུངས་ལ། །ཆགས་སྲེད་འདུན་པའི་སེམས་ནི་རབ་
སྤངས་ཏེ། །དྲང་སྲོང་རྣམས་ཀྱི་སྤྱོད་ལ་རབ་གཞོལ་ནས། །དབེན་པའི་གནས་སུ་ཞི་
བའི་དོན་སྒོམས་ཤིག །ཉིན་མཚན་མི་དལ་གཅིག་ཏུ་སེམས་དགེ་བ། །ཉེས་སྤངས་ཕན་
པ་མཛད་དེས་སྲུང་བཞིན་དུ། །སྐད་ཅིག་མ་ཡེངས་དམ་པའི་ཆོས་མཛོད་ཅིག།འཆི་ཁར་
མི་འགྱོད་མ་འོངས་ཕན་པ་འགྲུབ། །ཡང་གཅིག་ཡུན་རིང་ལས་སྨོན་དག་པ་ཡིས། །ཆོས་
དང་དམ་ཚིག་འབྲེལ་བའི་སློབ་མ་དག །འདུས་བྱས་འབྲལ་བའི་ཆོས་ཏེ་སློབ་དཔོན་
57

ཡ་ཆེན་ཆོས་འབྱུང་།
གྱེས། །ཚོང་ཁང་མགྲོན་པོ་འདྲ་བར་མཁྱེན་པར་མཛོད། །སྙིང་ནས་གཅིག་པུར་ཕན་
པའི་གཏམ་སྨྲས་པ། །ཡུལ་དང་ལོངས་སྤྱོད་མཛའ་བཤེས་གཉེན་འདུན་སོགས། །ཚེ་
འདིའི་རྣམ་གཡེང་འདུ་འཛི་ཀུན་སྤངས་ལ། ། ཞི་བའི་གནས་སུ་བསམ་གཏན་བསྒོམ་
པར་མཛོད། །ཅིས་ཀྱང་མི་ཕན་འགྲོ་བའི་དུས་བྱུང་ཚེ། །འཆི་ཁར་མི་འཇིགས་དམ་
པའི་ཆོས་དགོས་པས། ། བླ་མའི་མན་ངག་ཟབ་དོན་སྙིང་པོའི་ཆོས། །ད་ལྟ་ཉིད་ནས་
གོམས་ཤིང་བརྩོན་པར་མཛོད། ། ཀུན་གྱི་ནང་ནས་འོད་གསལ་སྙིང་པོའི་ཆོས། །ཀུན་
གྱི་སྙིང་པོ་སྙིང་ཐིག་གསང་བའི་དོན། །ཀུན་ལས་མཆོག་གྱུར་ཚེ་གཅིག་སངས་རྒྱས་
ལམ། །ཀུན་བཟང་བདེ་ཆེན་སྒྲུབ་ལ་བརྩོན་པར་མཛོད། །གཞན་ཡང་ཟབ་དོན་བདུད་
རྩི་སྙིང་པོ་ཅན། །དམ་པ་རྣམས་ལས་བརྒྱུད་པའི་ཆོས་བཙལ་ཏེ། །བརྩོན་པའི་སྟོབས་
ཀྱིས་གཅིག་པུར་ཉམས་སུ་ལོངས། །མྱུར་དུ་རྒྱལ་བའི་གོ་འཕང་ཐོབ་པར་འགྱུར། །ད་ལྟ་
ཉིད་ནས་བདེ་མཆོག་ཀུན་འགྲུབ་ཅིང་། །ཕྱི་མའི་དུས་ནའང་ཕན་པ་དམ་པའི་ཆོས། །
མཐོང་དང་མ་མཐོང་ཆེ་བའི་ཡོན་ཏན་ཅན། །སྙིང་པོའི་དོན་ལ་དེང་ནས་བརྩོན་པར་
མཛོད། །སྤྲིན་བྲལ་ཟླ་བ་གང་བའི་ཚོགས་གང་བ། །སྐར་མའི་བདག་པོ་དེ་ཡང་ཆར་དུ་
ཉེ༑ ༑བླ་བྲེ་གདུགས་དང་རྒྱལ་མཚན་རོ་མོའི་སྒྲ། །མཁའ་འགྲོའི་ཚོགས་མང་ལྷག་པའི་
མཛེས་གྱུར་ཅིང་། །ཐུགས་རྗེ་མངའ་བའི་མགོན་པོ་པདྨའི་ཞལ། །དབུགས་འབྱིན་མཛད་
པ་དེ་ཡིས་དེང་བཟུང་བས། །འགྲོ་བའི་དུས་བབས་མགྲོན་པོ་ལམ་ཞུགས་ཤིང་། །འཆི་
བས་དགའ་བའི་རྙེད་པ་ལེགས་གྲུབ་པ། །རྒྱ་མཚོའི་དོན་ཡོངས་གྲུབ་པའི་ཚོང་པ་དང༌། །
གཡུལ་ལས་རྣམ་པར་རྒྱལ་བའི་ལྷ་དབང་དང་། །བསམ་གཏན་གྲུབ་པའི་བདེ་བས་ཆེས་
ལྷག་གོ ད་ནི་མི་སྡོད་པདྨ་ལས་འབྲེལ་རྩལ། །འཆི་མེད་བདེ་ཆེན་བཙན་ས་འཛིན་དུ་
འགྲོ། ། ཚེ་ཟད་ལས་ཟད་སྨོན་ལམ་འཕེན་པ་ཟད། །འཇིག་རྟེན་ཆོས་ཟད་ཚེ་འདིའི་སྣང་
བ་ཟད། །བར་དོའི་ཡུལ་ལ་ཞིང་སྣང་རྒྱ་ཆེ་བའི། །རང་སྣང་ངོ་བོ་སྐད་ཅིག་རང་རིག་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ནས། །གདོད་མའི་ས་ལ་གཏན་སྲིད་ཟིན་དུ་ཉེ། །རང་ཉིད་འབྱོར་པས་གཞན་ཉིད་བློ་
བདེ་བ། །སྤྲུལ་པའི་སྐྱེ་བས་ཐོར་གླིང་ཕན་པ་བསྒྲུབ། །དེ་དུས་སློབ་མའི་དམ་པ་ཁྱེད་
རྣམས་དང་། །འཕྲད་ནས་ཆོས་ཀྱི་དགའ་བས་ཚིམས་པར་སྨོན། །ད་རེས་ཚེ་འདིའི་
འབྲེལ་བ་དེ་ལས་མེད། །ཕྱོགས་མེད་སྤྲང་པོ་གང་བདེར་ཤི་བ་ལ། །མྱ་ངན་མ་བྱེད་རྒྱུན་
དུ་གསོལ་བ་ཐོབ། །དེ་སྐད་ཕན་པར་སྨྲ་བའི་སྙིང་གི་གཏམ། །དད་ལྡན་བུང་བ་དགའ་
བསྐྱེད་པདྨའི་སྤྲིན། ། ལེགས་སྨྲས་དགེ་བས་འགྲོ་བ་ཁམས་གསུམ་པོ། །གདོད་མའི་ས་
ལ་མྱ་ངན་འདས་པར་ཤོག །ཞལ་ཆེམས་དྲི་མ་མེད་པའི་འོད་ཅེས་བྱ་བ་དྲི་མེད་འོད་ཟེར་
གྱིས་གདམས་པ་རྫོགས་སོ། །
ཆོས་ཐོན་པའི་ཚོགས་འཁོར་གྱི་ཚེ་རང་རེ་དཔོན་སློབ་ཟབ་མོའི་ཆོས་ཀྱི་འཁོར་ལོ་
བསྐོར་ནས་ཚོགས་ཀྱི་དགའ་སྟོན་བྱེད་པ་ཡང་ད་ནང་ཙམ་དུ་གདའོ། ཁྱེད་རང་གཞན་
གྱི་དོན་ནུས་པ་ཚོས་སྐལ་པར་ལྡན་པའི་སློབ་མ་རྣམས་ལ་རང་འདོད་ཀྱི་འཁྲིས་མེད་
པར་དབང་བསྐུར་རྒྱུད་ཤོད། མན་ངག་སྟོན་དམ་ཆོས་ཉམས་སུ་ལེན་པ་རྣམས་འཇིག་
རྟེན་གྱི་བྱ་བ་དོན་དུ་མ་གཉེར་བར་ཁྲེགས་ཆོད་དང་ཐོད་རྒལ་གྱི་དོན་ལ་མཉམ་པར་
ཞོག ། མ་གོ་བའི་སྐབས་བྱུང་ན་ཁོ་བོས་བྱས་པའི་ཡང་ཏིག་ཡིད་བཞིན་ནོར་བུ་བསམ་
འཕེལ་དང་འདྲ་བ་ཡིན་པས་བལྟ་རྟོག་ཞིབ་མོར་གྱིས་སྒོམ་ལ་གཏན་བདེའི་སྙིང་པོ་
ལོངས་པར་གྱིས་ཤིག་ཅེས་ཞལ་བཀོད་ནན་ཏན་མཛད། དེ་ནས་ཞྭ་ལྷ་ཁང་དུ་བྱོན་ནས་
མཆོད་པ་དང་སྨོན་ལམ་མཛད་ཅིང་། རིམ་གྱིས་ཨོ་རྒྱན་དགོན་དུ་དར་གཅིག་བཞུགས་
ནས་ཁོ་བོས་ཁྱེད་རྣམས་ལ་མྱ་ངན་མི་འཇོག་གསུངས་ནས་མཆིམས་ཕུར་ཕེབས་པའི་
ལམ་དུ། རྒྱ་མའི་སློབ་རིགས་ཡོན་བདག་རྣམས་ཀྱིས་སྐྱེལ་ཐུང་དུ་བྱོན་པ་ལས། ད་ཁྱེད་
རང་རྣམས་ཕྱིར་ལོག་སེམས་འཕྲེང་བ་ལས་མི་ཡོང་། ཁྱེད་རྣམས་ཀྱིས་ད་ནང་ནས་ང་
མཐོང་བ་མིན། ཁྱེད་རང་རྣམས་ཆོས་ལ་འབུངས་སོགས་ཞལ་འཁོས་མཛད་ནས་
59

ཡ་ཆེན་ཆོས་འབྱུང་།
མཆིམས་ཕུར་ཕེབས་ཚེ། འོ་གནས་འདི་རྒྱ་གར་གྱི་དུར་ཁྲོད་བསིལ་བ་ཚལ་དང་མཚུངས་
པ་ཡིན་པས། གཞན་དུ་སྐྱེས་པ་ལས་འདིར་ཤི་བ་དགའ་བར་བཤད་པས། ད་སྒྱུ་ལུས་
ཀྱི་ཕུང་པོ་འདི་ཡང་དུར་ཁྲོད་འདིར་འཇོག་་བསམ་པ་དེ་ཐོག་ཏུ་ཕེབས་གསུངས། དེར་
བསམ་ཡས་དུད་གཏོང་དྲུག་སོགས་ཀྱིས་གདན་འདྲེན་ཞུས་ནས་འདུས་པ་མང་པོ་ལ་
གསང་བ་བླ་ན་མེད་པའི་ཁྲིད་མཛད་པ་ན། ཚོགས་པ་ཆེས་མང་བས་སྤྲོས་མེད་ཀྱི་
དབང་ལ་ཞག་དུ་མར་འགོར་སྐབས་རིམ་གྱིས་བསྙན་པའི་ཚུལ་བསྟན་ཏེ། ཚེས་བཅུ་
དྲུག་གི་ཉིན་ཚོགས་གཏོར་གཤོམས་ཤིག་དབང་བྱེད་པ་ཡིན་གསུངས་པས། སྐུ་བརྙན་
པས་འོ་རྒྱལ་བར་གདའ། ཞག་ཤས་སྐུ་ངལ་གསོ་བར་ཞུས་པས། དེ་མི་དགོས་དབང་དེ་
ཚར་བ་བྱེད་གསུངས་པ་ནན་གྱིས་ཞུས་པས། དབང་ཚར་བ་གཅིག་བྱེད་བསམ་པ་ཡིན་
ཏེ་ཁྱེད་རྣམས་མི་ཉན་པར་གདའ་གསུངས་ནས། དགུང་གྲངས་ལྔ་བཅུ་རྩ་དྲུག་བཞེས་
པ་ཆུ་མོ་ཡོས་ཀྱི་ལོ་རྒྱལ་ཟླ་བའི་ཚེས་བཅོ་བརྒྱད་ཀྱི་དྲོ་ཁའི་དུས་སུ་འོད་གསལ་རང་
གྲོལ་དང་། ཀུན་དཔལ་སོགས་དྲུང་དུ་ཡོད་པ་རྣམས་ལ་མཆོད་པ་ཞིག་གཤོམས་ལ་
ཕྱིར་སོང་གསུངས་པས། མཆོད་པར་གཤམས་ཏེ་འདུག་པར་ཞུས་པས། འོ་ན་སྒྱུ་ལུས་
གོག་པོ་འདི་འདོར་བ་ཡིན་པས་ཁྱེད་རང་རྣམས་ཅ་ཅོ་མ་བྱེད་པར་མཉམ་པར་ཞོག་ལ་
སྡོད་ཅིག་གསུངས་ནས། ཆོས་སྐུའི་བཞུགས་སྟངས་ཀྱིས་གདོད་མའི་ཟད་སར་
གཤེགས་སོ། །
དེའི་ཚེ་རྡུལ་བྲལ་གྱི་ནམ་མཁའ་འཇའ་ཚོན་གྱི་གུར་དང་མེ་ཏོག་གི་ཆར་བབས་པ།
སེ་བ་ལ་སོགས་པའི་ལོ་འདབ་དང་མེ་ཏོག་སྣ་ཚོགས་ཁ་འབུས་པ། འགའ་ཞིག་འོད་
གསལ་གྱི་རྟོགས་པ་ཕྱམ་བརྡལ་བ་སོགས་ངོ་མཚར་བའི་ལྟས་ཟླས་མཆོད་ཀྱི་བར་དུ་རྒྱུན་
ཆགས་པ་དང་། སྐུ་གདུང་ལ་ཞག་ཉེར་ལྔའི་བར་མཆོད་པའི་དུས་སུ་ཙནྡན་དང་། ག་བུར་
གྱིས་ཀྱང་མཚོན་དུ་མེད་པའི་དྲི་བཟང་པོས་ཀུན་ཏུ་ཁྱབ་ཅིང་སྤུར་ཁང་དུ་སྤྱན་དྲངས་པའི་
6O

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཚེ་ས་ཆེན་པོ་དེ་ལན་གསུམ་དུ་གཡོས་ཤིང་ཐུགས་ལྗགས་སྤྱན་གསུམ་ཞུགས་ཀྱི་མ་རྨས་
པ་དང་། ཁྱད་པར་དབུ་ཀླད་ཉམས་པ་མེད་པ་ཁ་མདོག་དཀར་སེར་རྡོ་བ་ལྟར་མཁྲེགས་
པའི་གོང་བུ་ཤ་རི་རམ་གྱི་རང་བཞིན་སོགས་གདུང་རིགས་ལྔ་དང་རིང་བསྲེལ་ཕྲ་མོ་
གྲངས་མེད་པ་དང་། ཞུན་ཐིག་ལས་ཚེ་དཔག་མེད་ལ་སོགས་པའི་སྐུ་དུ་མ་བྱོན་ཞིང་
ནང་བསྟན་དུ་སྐུ་བརྙན་དང་། ཕྱིའི་རྟེན་དུ་བྱང་ཆུབ་ཆེན་པོའི་མཆོད་རྟེན་ལ་སོགས་པ་
ཡང་གནས་འདི་ཉིད་དུ་བསྒྲུབས་སོ། །དེ་དག་ནི་སྐུ་བསོད་ནམས་ཆེན་པོས་འདུལ་བའི་
རྣམ་ཐར་གཙོ་བོར་བྱས་པའི་སྐབས་སོ། །
གསུང་དམ་པའི་ཆོས་ཀྱི་སྣང་བ་ནི། དགོངས་པ་ཀློང་ཆེན་ཡངས་པ་ཡེ་ཤེས་ཀྱི་
འཁོར་ལོ་ནས་རང་བྱུང་བའི་ཚུལ་དུ་བབས་པ་རྣམས་སྔགས་བདག་མ་གཟའ་དམ་
གསུམ་གྱིས་བྲིས་ཏེ་བསྟན་པའི་བཙས་སུ་སྩལ། དུས་དེ་ཙམ་ན་བོད་འདིར་བཞུགས་
པའི་གཞུང་ལུགས་མཐའ་དག་མ་གསན་པ་མེད་པ་དང༌། དེ་དག་ལ་ཡིག་ཆ་རེ་མ་མཛད་
པ་མེད་པར་གྲགས་པའི་གསུང་རབ་མཐའ་ཡས་ཀྱང་ཕལ་མོ་ཆེ་དཔའ་བོ་མཁའ་འགྲོས་
གདན་འདྲེན་ཞུས། ཕྱི་རབ་ཀྱི་གདུལ་བྱ་རྣམས་ཀྱི་དོན་དུ་བཀོད་པའི་མི་ཡུལ་དུ་
བཞུགས་པའི་བསྟན་བཅོས་ཀྱང་མཐའ་ཡས་པ་ཞིག་སྣང་མོད། མདོར་ན་སྒྲ་དང་སྙན་
ངག་མངོན་བརྗོད་སྡེབ་སྦྱོར་སོགས་ལས་བརྩམས་པའི་ཐ་སྙད་རིག་པའི་སྐོར་དང་།
གཞན་ཡང་སྟོད་ཚོགས་དང་གཏམ་ཚོགས་ཀྱི་སྐོར་དང་། རྒྱ་ཆེ་བ་པཎྜི་ཏའི་སྐོར་ལ་ཀློང་
ཆེན་མཛོད་བདུན་དང༌། ཟབ་པ་ཀུ་སུ་ལིའི་སྐོར་ལ་སྙིང་ཐིག་ཡ་བཞི། ངལ་གསོ་སྐོར་
གསུམ། རང་གྲོལ་སྐོར་གསུམ། ཡང་ཐིག་ཡིད་བཞིན་ནོར་བུ་སོགས་མདོ་རྒྱུད་མན་
ངག་དང་བཅས་པའི་གནད་ཕྱིན་ཅི་མ་ལོག་པ་གསལ་བར་བསྟན་པ་རྒྱལ་བའི་བཀའ་
དང་རྣམ་དབྱེར་མེད་པའི་གསུང་བསམ་གྱིས་མི་ཁྱབ་པ་བདག་ཉིད་ཅན་མང་དུ་
བཞུགས། དེ་ཡང་ཆོས་རྗེ་དཔལ་སྤྲུལ་རིན་པོ་ཆེས། དོན་བཟང་ལེགས་བཤད་མཛོད་

ཡ་ཆེན་ཆོས་འབྱུང་། །
ཆེན་བདུན་ལ་སོགས། །བསྟན་པ་ཡོངས་རྫོགས་ཚེ་གཅིག་སངས་རྒྱས་ཆོས། །ཟབ་
ལམ་རྨད་བྱུང་བདུད་རྩིའི་ཐིག་པ་འདི། །ཀུན་མཁྱེན་བླ་མའི་གསུང་དུ་སུ་ཡིས་བསྙོན། །
ཞེས་སོགས་གསུང་པ་ལྟར་རོ། །མདོར་ན་ཆོས་ཚན་གསུམ་བརྒྱ་བདུན་ཅུ་ཙམ་བཞུགས་
ཆོས་རྗེ་ཉིད་ཀྱི་མཚན་གྱི་རྣམ་གྲངས་ཀྱང་། ཚུལ་ཁྲིམས་བློ་གྲོས། ཀུན་མཁྱེན་ཆོས་རྗེ།
ཀློང་ཆེན་རབ་འབྱམས། བསམ་ཡས་པ་ངག་གི་དབང་པོ། པདྨ་ལས་འབྲེལ་རྩལ། ནམ་
མཁའི་རྣལ་འབྱོར། སྣ་ཚོགས་རང་གྲོལ། གུ་ཡངས་བློ་བདེ། བློ་གྲོས་མཆོག་ལྡན། གློང་
གསལ་དྲི་མེད་ཅེས་པ་སོགས་འབྱུང་ངོ་། །
ཐུགས་གསང་བ་བསམ་གྱི་མི་ཁྱབ་པ་ནི་རྒྱལ་བ་རྫོགས་པའི་སངས་རྒྱས་ཉག་
གཅིག་ལས་ས་བཅུའི་བྱང་སེམས་ཆེན་པོ་རྣམས་ཀྱི་ཀྱང་སྤྱོད་ཡུལ་གྱུར་བ་མ་ཡིན་ནོ། །
དེ་ཡང་རྟོགས་པ་དོན་གྱི་ཐོལ་གླུ་གཉུག་མ་རྡོ་རྗེའི་མགུར་དུ་བཞེངས་པ། ཆོས་དབྱིངས་
རིན་པོ་ཆེའི་མཛོད་ལས། ཀློང་ཡངས་ཀློང་ཡངས་ཀློང་ཆེན་ཡངས་པའི་ཀློང་། ། ཀློང་
ཆེན་རབ་འབྱམས་ཀློང་གསལ་ཀློང་འབྱམས་པ། །ཀློང་གཅིག་གཉིས་མེད་བདེ་ཀློང་
འཁྱིལ་བ་ནི། །སྣ་ཚོགས་རང་རོལ་ཆོས་ཉིད་ཟད་སར་ཕྱིན། ། མི་འགྱུར་ལྷུན་གྲུབ་
འདུན་མ་ལེགས་པའི་རྩེ། །ཞེས་དང་། ཐེག་པ་རིན་པོ་ཆེའི་མཛོད་ལས་ཀྱང་། ཆོས་ཟད་
པོ་བདག་གི་སྣང་བ་བལྟས་པས་བློ་ཟད་པོ་གཅིག་པུར་དགོད་མོ་ཤོར་ནས། བྱར་མེད་ཆོས་
ཉིད་ཀྱི་གཏན་སྲིད་ཟིན་པས། རེ་དོགས་གཉིསའཛིན་གྱི་འཕྲང་ལས་གྲོལ་ཏེ།
བསྒོམས་པས་ཆོག བཞག་པས་ཆོག བྱས་པས་ཆོག བོར་བས་ཆོགའདི་ཡི་གཏད་སོའི་
ཆོས་མེད་པོ་བདག་ལ། རང་བབས་ལྷུན་གྲུབ་ཀྱི་དགོངས་པར། བྱར་མི་འདུག་བྱེད་མི་
དགོས། བྱས་པས་ཟིན་པ་མེད། བྱ་བ་ལས་འདས། བྱ་མི་བྱའི་རྩིས་མེད། བསྒོམ་མི་
དགོས། བསྒོམ་དུ་མེད། བསྒོམ་པ་ལས་འདས། བསྒོམས་ཤིང་ཕུང་། བལྟ་མི་དགོས།
བལྟར་མེད། བལྟ་བྱ་ལས་འདས། གང་ལ་བལྟ། བཙལ་མི་དགོས། །བཙལ་དུ་མེད།
62

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཚོལ་བ་ལས་འདས། རྙེད་པ་མེད། འདི་ལྟར་ཟང་མ་ཐལ་དུ་འདུག་སྟེ། གང་ལ་བལྟས་
ཀྱང་མཁའ་དག་ཀློང་ཆེན་གྱི་དགོངས་པར་ཤར་བའི་ཉམས་དགའ། ཟད་པའི་ས་ལ་
རྟག་ཏུ་སྐྱོལ་བས་འཁོར་འདས་རིས་མེད་དུ་སངས་བའི་རྣལ་འབྱོར་བ་ལགས་སོ། །དོན་
འདི་འདྲའི་དགོངས་པ་ཚིག་ཏུ་བརྗོད་པས། མ་འོངས་པའི་སྐལ་ལྡན་རྣམས་ལ། ཁོ་བོ་
དང་དངོས་སུ་འཕྲད་པའི་འདྲ་འབག་བཞེངས་པའི་རྟོགས་པ་རང་འཁྲུངས་སུ་ཆར་བའི་
མོས་ལྡན་མཛོད་ཅིག་ཅེས་སོགས་གསུངས་པ་ལྟར་རྒྱ་ཆེ་བའི་གསུངས་རབ་རྣམས་ཀྱིས་
མཚོན་ཏེ་ཤེས་པར་བྱའོ། ། འདི་ཡན་བཱི་མའི་གསང་བ་སྙིང་ཐིག་གི་བརྒྱུད་ཚུལ་ཡིན་ནོ། །
གསུང་གི་བདུད་རྩིས་བསྐྱངས་པའི་ཐུགས་སྲས་ཞལ་སློབ་ཀྱིས་གཙོ་བོར་གྱུར་པ།
མཁས་གྲུབ་ཁྱབ་བརྡལ་ལྷུན་གྲུབ། ཞོག་ཐར་གླིང་པ་མཁས་གྲུབ་བདེ་ལེགས་རྒྱ་མཚོ།
མཁའ་གྲུབ་ཆོས་ཀྱི་གྲགས་པ་སྟེ། གྲགས་པ་ཐོན་པའི་མཁས་གྲུབ་གསུམ། འདན་
སྒོམ་ཆོས་གྲགས་བཟང་པོ། རྒྱལ་སྲས་བཟོད་པ་གྲགས་པ། བླ་མ་དཔལ་མཆོག གུ་རུ་
ཡེ་ཤེས་རབ་འབྱམས། གཞོན་ནུ་སངས་རྒྱས་ཏེ་ཐུགས་སྲས་ལྔ། སྤྲུལ་སྐུ་དཔལ་འབྱོར་
རྒྱ་མཚོ། སློབ་དཔོན་སངས་རྒྱས་ཀུན་དགའ། སློབ་དཔོན་བློ་གྲོས་བཟང་པོ། སྟག་
མགོ་བྱ་བྲལ་ཆོས་རྗེ་བཀྲ་ཤིས་འབྱུང་གནས་ཏེ་བཤེས་གཉེན་བཞི། ཕ་རྒོད་རྟོགས་ལྡན་
རྒྱལ་པོ། རྣལ་འབྱོར་འོད་ཟེར་གོ་ཆ། གུ་རུ་འོད་གསལ་རང་གྲོལ། བྱ་བཏང་བསོད་
ནམས་འོད་ཟེར་ཏེ་གྲུབ་པ་ཐོབ་པའི་རྣལ་འབྱོར་པ་བཞི་རྣམས་དང་། གཞན་འཕྲུལ་
ཞིག་སངས་རྒྱས་དབོན་པོ། གྲོག་ཨོ་རྒྱན་ཆོས་རྗེ། གླུ་མཁན་བསོད་ནམས་སེང་གེ
གྲགས་པ་དཔལ། སངས་རྒྱས་དཔལ་རིན་རྣམས་དང་། དབང་ལུང་མན་ངག་རྫོགས་
པར་ཐོབ་པ་ནི་སྟོང་ཕྲག་མང་པོ་དང་། དབང་ཁྲིད་ཙམ་ཐོབ་པ་ནི་བགྲངས་བའི་ཡུལ་
ལས་འདས་ཤིང་། ཉམས་མྱོང་གྲོལ་ཚད་ཐོབ་པ་ཡང་ཤིན་ཏུ་མང་བས་ལྗོངས་འདིའི་རི་
སུལ་ཐམས་ཅད་རྫོགས་ཆེན་སྒོམ་པའི་རྣལ་འབྱོར་པས་ཁྱབ་པར་མཛད། ཕྱི་དུས་འདིར་
63

ཡ་ཆེན་ཆོས་འབྱུང་།
ཡང་རྟོགས་པའི་དབང་ཕྱུག་ལྷ་བཙུན་ཆེན་པོ། རིག་འཛིན་ཆེན་པོ་གཏེར་བདག་གླིང་པ།
ཆོས་རྒྱལ་རིན་ཆེན་ཕུན་ཚོགས་དང་། རིག་འཛིན་འཇིགས་མེད་གླིང་པ། བཱི་མའི་རྣམ་
རོལ་མཁན་ཆེན་ངག་དབང་དཔལ་བཟང་སོགས་ཆོས་འདིའི་བརྒྱུད་འཛིན་ཕལ་མོ་ཆེ། ཡེ་
ཤེས་ཀྱི་སྐུས་རྗེས་སུ་བཟུང་ཞིང་། དོན་བརྒྱུད་དགོངས་པའི་རྟོགས་པ་ཐུགས་ལ་འཕོས་
ཏེ་བསྟན་པའི་བདག་པོར་གཏད་པ་དང་། ལྷག་པར་འཇིགས་མེད་གླིང་པ་ནས་བཟུང་
ཞལ་གཟིགས་ཀྱི་བརྒྱུད་པ་མ་ཆད་པར་བྱོན་ནས། དུས་ད་ལྟའི་བར་རྫོགས་པ་ཆེན་པོའི་
སྲོལ་འཛམ་གླིང་ཡངས་པའི་ཁྱོན་འདིར་མི་ནུབ་དར་རྒྱས་སུ་བྱུང་བ་ནི་ཆོས་ཀྱི་རྒྱལ་པོ་
འདི་ཁོ་ནའི་བཀའ་དྲིན་གྱི་མཐུ་ཆེན་པོ་ཉིད་དོ། །གོང་གསལ་ལྟར་ཆོས་རྗེ་མཆོག་ལ་
ཞལ་སློབ་ཡང་སློབ་དང་བཅས་པའི་བརྒྱུད་པའི་ཚོགས་བསམ་གྱི་མི་ཁྱབ་པ་ཞིག་ཡོད་
པ་ལས་འདིར་ནི་མཁན་ཆེན་ཁྱབ་བརྡལ་ལྷུན་གྲུབ་ལས་བརྒྱུད་ཚུལ་ལོ།། །།
64

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
པདྨའི་མཁའ་འགྲོ་སྙིང་ཐིག་གི་ལོ་རྒྱུས་རིན་ཆེན་ཕྲེང་བ་
ཞེས་བྱ་བ་བཞུགས་སོ། །
ཝེདཔལ་ཀུན་ཏུ་བཟང་པོ་ལ་ཕྱལ་འཚལ་ལོ། །ཆོས་སྐུའི་མཁའ་ལ་ལོངས་སྐུའི་
དཀྱིལ་འཁོར་རྒྱས། །སྤྲུལ་སྐུའི་ཟེར་གྱིས་འགྲོ་བློའི་མུན་པ་སེལ། །རིག་གསུམ་བླ་
མའི་ཞབས་ལ་ཕྱག་འཚལ་ཏེ། །ལོ་རྒྱུས་རིན་ཆེན་ཕྲེང་བ་འབྲི་བར་བྱ། །འདིར་བཀའ་
ཐམས་ཅད་ཀྱི་རྒྱལ་པོ། །མན་ངག་ཐམས་ཅད་ཀྱི་སྙིང་པོ། །ལུང་ཐམས་ཅད་ཀྱི་ཕྱི་མོ། །
ཐེག་པ་ཐམས་ཅད་ཀྱི་ཡང་རྩེ། །འོད་གསལ་རྡོ་རྗེ་སྙིང་པོ། །མཁའ་འགྲོ་སྙིང་ཐིག་གི་
ལོ་རྒྱུས་ལ་གསུམ་སྟེ། རྒྱལ་བ་དགོངས་པ་བརྒྱུད་པ། རིག་འཛིན་བརྡ་ཡི་བརྒྱུད་པ།
གང་ཟག་སྙན་ཁུང་དུ་བརྒྱུད་པའོ། ། དེ་ལ་དང་པོ་རྒྱལ་བ་ལ་དགོངས་པ་བརྒྱུད་པ་ནི་
བཱི་མའི་གསང་བ་སྙིང་ཐིག་སྐབས་དང་དོན་གཅིག་པས་འདིར་ཡི་གེའི་ངལ་བ་མ་བྱས་
སོ།། །།
༈ གཉིས་པ་རིག་འཛིན་བརྡ་ཡི་བརྒྱུད་པ་ནི། སྤྲུལ་སྐུ་དགའ་རབ་རྡོ་རྗེ་དང་ཤི་
སེདྷའི་རྣམ་ཐར་མདོ་ཙམ་བརྗོད་པ། གུ་རུའི་རྣམ་པར་ཐར་པ་བརྗོད་པ། བདག་ཉིད་
ཆེན་པོ་འདིས་སློབ་དཔོན་ཆེན་པོ་ཤྲཱི་སེདྷའི་མདུན་ནས་འོད་གསལ་རྫོགས་པ་ཆེན་པོ་
ཇི་ལྟར་གསན་ཚུལ། ཤྲཱི་སེདྷ་ལས་གསན་པའི་ཡང་གསང་སྙིང་ཐིག་གི་མན་ངག་རྣམས་
ཐུགས་ཀྱི་གཟུངས་མ་མཚོ་རྒྱལ་ལ་མནོག་ཆོས་སུ་སྩལ་ཏེ་གཏེར་དུ་སྦས་ཚུལ་དང་དོན་
བཞི་ཡི་ཚུལ་དུ་བཀོད་པ་ལ།
༈ དོན་དང་པོ། བཅོམ་ལྡན་འདས་ཕྱག་ན་རྡོ་རྗེས་རི་རབ་ཀྱི་བྱང་ཕྱོགས་དུར་
65

ཡ་ཆེན་ཆོས་འབྱུང་།
ཁྲོད་མེ་རི་འབར་བའི་གནས་ན། མཁའ་འགྲོ་མ་གྲུབ་པ་དང་། རིག་པ་འཛིན་པ་རྣམས་
ལ་ཆོས་སྟོན་པ་ན། རྡོ་རྗེ་གནད་ཀྱི་ནུབ་ཕྱོགས་ཨོ་རྒྱན་ཐོར་ཅོག་ཅན་གྱི་ཡུལ་ན་རྒྱལ་
པོ་ཨུ་པ་རྭ་ཙ་དང་། བཙུན་མོ་སྣང་བ་གསལ་བའི་འོད་ལྡན་མ་གཉིས་ཀྱི་སྲས་མོ་སུ་
དྷརྨཱ་ཞེས་བྱ་བའི་དགེ་སློང་མ་ཞིག་རྒྱ་མཚོའི་གླིང་དུ་དཀའ་ཐུབ་ལ་བཞུགས་པའི་རྨི་
ལམ་དུ་ཤེལ་གྱི་མི་དཀར་པོ་གཅིག་གིས་རིན་པོ་ཆེའི་བུམ་པ་སྤྱི་བོར་བཞག་པ་རྨིས་ཏེ།
ཟླ་བ་བཅུ་ནས་ཁྱེའུ་ཞིག་བཙས་པ་ལས་ཡུམ་བྱེད་དེ། ཕ་མེད་བུ་འདི་འཇིག་རྟེན་འདྲེ་
ལས་གཞན་པ་སུ། །གལ་ཏེ་ལྷ་དང་ལྷ་མིན་སྣ་ཚོགས་གཟུགས། ། འདི་ལྟར་འབྱུང་བའི་
དཔེ་ནི་སུས་མཐོང་མེད། །འདི་ནི་ལོག་སྲེད་འགྲོ་བའི་དཔྱས་གྱུར་སྡིག་རེ་ཆེ། ཞེས་
སྨྲས་ཏེ་ཐལ་བའི་ཁུང་དུ་སྦས་པ་དང་། མཁའ་འགྲོ་མ་དང་། ལྷ་དང་ཀླུ་ཐམས་ཅད་ཀྱིས་
མཆོད་པ་བྱེད་པར་མཐོང་སྟེ་སླར་བཟོད་པར་གསོལ་ནས་རོ་ལངས་བདེ་བ་ཞེས་མཚན་
གསོལ་ཏེ་གསོས་པ་ལས། ལོ་བདུན་ནས་སངས་རྒྱས་ཀྱི་ཆོས་མང་པོ་ཐུགས་ལ་རང་
ཤར་ཏེ་ཡུམ་ལ་ཞུས་ནས། ཨུ་རྒྱན་གྱི་ཡུལ་དུ་རྒྱལ་པོའི་ཆོས་གནས་པཎྜི་ཏ་ལྔ་བརྒྱ་དང་
རྩོད་པ་ལས། སློབ་དཔོན་རྒྱལ་ནས་པྲཛྷ་བྷ་བར་མཚན་གསོལ་དུས། རྒྱལ་པོ་དགྱེས་
ནས་དགའ་རབ་རྡོ་རྗེ་ཞེས་མཚན་གསོལ། མཁའ་འགྲོ་མ་རྣམས་ཀྱི་རོ་ལང་ཐལ་
མདོག་ཅེས་མཚན་གསོལ། དེ་ནས་རི་བོ་ཉི་མ་སྣང་བྱེད་ལ་སྐུ་མཉམ་པར་བཞག་ནས།
སླར་ཡང་དུར་ཁྲོད་མེ་རི་འབར་བར་ཕྱག་ན་རྡོ་རྗེ་ལས་རང་བཞིན་རྫོགས་པ་ཆེན་པོའི་
ཆོས་ཐམས་ཅད་གསན་ནས་མི་ལ་ཡ་བསྟན་པའི་ལས་རྒྱས་པའི་རྩེར་བྱོན་ཏེ། རྒྱུད་ལུང་
རྣམས་གླེགས་བམ་དུ་བཀོད་ནས་མཁའ་འགྲོ་མ་རྣམས་ལ་གཏད་ནས། སློབ་དཔོན་
ཉིད་དུར་ཁྲོད་བསིལ་བའི་ཚལ་དུ་བཞུགས་སོ། །
དེའི་ཚེ་རྒྱ་ནག་པོའི་ཡུལ་གྲོང་ཁྱེར་ཤོ་འཁྱམས་ནག་པོ་ཞེས་བྱ་བ་ན། ཁྱིམ་བདག་
དགེ་བ་དང་ལྡན་པའི་ཡིད་ཅན་དང་། ཡུམ་སྣང་བ་རབ་ཏུ་མཁྱེན་ལྡན་མ་ཞེས་བྱ་བའི་
66

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྲས། སློབ་དཔོན་ཆེན་པོ་ཤྲཱི་སིང་ཧ་ཞེས་བྱ་བ་སྦྱངས་པའི་ཡོན་ཏན་དུ་མ་དང་ལྡན་པ་
ཞིག་གྲོང་ཁྱེར་དེ་ནས་ནུབ་ཕྱོགས་ཀྱི་གྲོང་ཁྱེར་གསེར་གླིང་ཞེས་བྱ་བར་འགྲོ་བའི་བར་
གྱི་ཐང་སྟོང་ཞིག་གི་ནམ་མཁའ་ལས། འཕགས་པ་སྤྱན་རས་གཟིགས་དབང་པོས་ལུང་
བསྟན་པ། ཀྱེ་སྐལ་ལྡན་འབྲས་བུ་ཚེ་གཅིག་གིས་ངེས་པར་ཐོབ་པར་འདོད་ན། རྒྱ་གར་
རྡོ་རྗེ་གདན་གྱི་ནུབ་ཕྱོགས་ན་དུར་ཁྲོད་ཆེན་པོ་བསིལ་བའི་ཚལ་ཞེས་བྱ་བ་ཡོད་ཀྱི་དེར་
སོང་ཞིག་ཅེས་པ་དང་། རི་བོ་རྩེ་ལྔའི་ཤར་ཕྱོགས་ཀྱི་ཁྲུས་ཀྱི་རྫིང་བུའི་ནང་དུའང་དེ་ཁོ་ན་
བཞིན་དུ་ལུང་བསྟན་པ་ལ་བརྟེན་ནས། རྐང་མགྱོགས་ཀྱི་རྫུ་འཕྲུལ་བསྒྲུབས་ནས་བྱོན་
པས་ཞག་དགུ་ན་དུར་ཁྲོད་བསིལ་བའི་ཚལ་དུ་ཕྱིན་ཏེ། སློབ་དཔོན་ཆེན་པོ་དགའ་རབ་
རྡོ་རྗེ་དང་མཇལ་ནས། རྗེས་སུ་བཟུང་བར་ཞུས་པས་གནང་སྟེ། གསང་བ་བླ་ན་མེད་པ་
མཁའ་འགྲོ་སྙིང་ཏིག་གི་དབང་ཁྲིད་རྒྱུད་མན་ངག་དང་བཅས་པ་རྫོགས་པར་གནང་ཞིང་
སྒྲུབ་པ་མཛད་པས། འོད་གསལ་ཆུའི་ཟླ་བ་ལྟ་བུའི་ལུས་ཐོབ་ནས་མཆོག་ཐུན་མོང་གི་
དངོས་གྲུབ་བརྙེས་སོ། །དེའི་ཚེ་མ་མོ་མཁའ་འགྲོ་རྣམས་ཀྱིས་རང་རང་གི་སྙིང་པོ་ཕུལ་
ཞིང་བསྟན་པ་སྐྱོང་བར་ཁས་བླངས་ཏེ་མཆོད་པའི་སྤྲིན་ཕུང་ཆེན་པོ་གཏིབས་སོ། ། དེ་ནས་
སློབ་དཔོན་ཆེན་པོ་ཤྲཱི་སིདྷ་ཉིད། དུར་ཁྲོད་དེ་ལས་དཔག་ཚད་གསུམ་འདས་པ་ན། དུར་
ཁྲོད་ཆེན་པོ་ཙུབ་འགྱུར་ཚལ་ཞེས་བྱ་བ། ཉིན་བཞིན་དུ་རླུང་འཚུབས་ཤིང་། མཚན་
བཞིན་དུ་མེ་འབར་བ་ན། མ་མོ་དང་། མཁའ་འགྲོ་མ་མང་པོ་རྒྱུ་བ། དག་བྱེད་མཚོ་དང་།
བདེ་བྱེད་ཀྱི་མཆོད་རྟེན་དང་། འཇིག་རྟེན་པའི་ལྷ་དགའ་བྱེད་དབང་ཕྱུག་གནས་པར་
བྱོན་ཏེ། བརྟུལ་ཞུགས་ཀྱི་སྤྱོད་པ་མཛད་ཅིང་མ་མོ་མཁའ་འགྲོ་རྣམས་ལ་ཆོས་སྟོན་པའི་
ཕྱིར་བཞུགས་སོ། །
62

ཡ་ཆེན་ཆོས་འབྱུང་།
གུ་རུའི་རྣམ་པར་ཐར་པ།
༈ དོན་གཉིས་པ། དེའི་ཚེ་དཔལ་ཨོ་རྒྱན་གྱི་ཡུལ་དུ། རིན་པོ་ཆེ་འབར་བའི་
གྲོང་ཁྱེར་ན། བཻཌཱུརྱའི་ཕོ་བྲང་ཕྱི་ནང་ཐམས་ཅད་ཤིན་ཏུ་རྣམ་པར་དག་པ་ནོར་བུ་སྒྲོན་
མེའི་སྣང་བས་ཁྱབ་པ་ན་རྒྱལ་པོ་ཨིནྡྲ་བྷོ་དྷི་བཙུན་མོ་བརྒྱ་རྩ་བརྒྱད་དང་ལྷན་ཅིག་ཕྱི་
ནང་གི་བློན་པོས་བསྐོར་ནས་བཞུགས་པ་ལས། སྲས་རྒྱལ་བུ་མི་མངའ་ནས། དབྱར་ཟླ་
ར་བའི་ཚེས་བཅོ་ལྔ་ནས་དཀོན་མཆོག་མཆོད་དེ། ཆོས་ཀྱི་སྤྲིན་ཞེས་བྱ་བའི་མདོ་སྡེ་
བཏོན་ནས། སྦྱིན་གཏོང་གི་ཁང་པ་ཆེན་པོ་བརྩིགས་ཏེ་སྐྱེ་དགུ་མང་པོ་ལ་སྦྱིན་པ་
རླབས་པོ་ཆེ་བཏང་ནས་ལོ་མང་ཞིག་སོང་བ་ན། དཀོར་མཛོད་ཐམས་ཅད་ཟད་ཅིང་
སྟོངས་སུ་ཉེ་ཡང་སློང་མོ་བའི་འཕྲོ་མ་ཆད་ནས། ལས་སུ་བསྐོས་པའི་མི་ད་ནི་བང་
མཛོད་ཐམས་ཅད་ཟད་ཅིང་སྟོང་པས་ཁྱེད་ཅག་ལ་སྦྱིན་རྒྱུ་མེད་དོ་སྨྲས་པ་དང་། གློ་བུར་
དུ་ལྷག་པ་ཁ་ཅིག་ན་རེ། བདག་ཅག་ལ་མ་བྱིན་ན་སྔར་སྦྱིན་པ་ཐམས་ཅད་དོན་མེད་དོ།
ཞེས་སྨྲས་པ་གསན་ནས། རྒྱལ་པོས་ལོངས་སྤྱོད་ཟད་མི་ཤེས་པའི་ཐབས་དྲིས་པས། རྒྱ་
མཚོའི་གླིང་ན་ཀླུ་ཡི་བུ་མོ་མཛེས་ལྡན་མའི་ལག་ན་ཡིད་བཞིན་ནོར་བུ་དགོས་འདོད་ཀུན་
འབྱུང་ཡོད་དེ། བྱང་ཆུབ་སེམས་དཔའ་སེམས་ཅན་ལ་སྙིང་རྗེས་ལྷགས་པས་བསླང་ན་
སྟེར་བར་འགྱུར་རོ། །ཞེས་གསོལ་བས། རྒྱ་མཚོའི་གླིང་ནས་ནོར་བུ་ལན་མང་དུ་བླངས་
པའི་དེད་དཔོན་ཞིག་ཡོད་པ་ལ་བཀའ་བསྒོ་བ། ཁོ་བོ་ནི་རྒྱ་མཚོའི་གླིང་ནས་ནོར་བུ་
ལེན་པར་འདོད་ཀྱི་ས་ལམ་བསྟན་པ་རིགས་སོ། ཞེས་གསུངས་པས། དེས་ཀྱང་འདི་
ལྟར་བགྱིའོ་ལེགས་སོ་ཞེས་གསོལ་ནས་རྒྱ་མཚོར་དགོས་པའི་ཡོ་བྱད་རྣམས་སྟ་གོན་
68

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བྱས་སོ། ། དེའི་ཚེ་བློན་པོ་རྣམས་ཀྱིས་མི་བཞུད་པར་གསོལ་ཀྱང་མ་གནང་ཏེ། ལེགས་
པར་གྲུབ་པའི་ཉི་མ་ལ། གཟིངས་ཀྱི་ནང་དུ་ཚོང་པ་ལྔ་བརྒྱའི་འཁོར་དང་ལྷན་ཅིག་
བཤེགས་སོ། །
དེ་ནས་གཟིངས་ཀྱི་ཕྱོགས་བཞིར་དར་པོ་ཆེ་ཕྱར་ཏེ་མཐུན་པའི་རླུང་གི་ཚེ་འགྲོ་
བ་དང་། མཚམས་བཞིར་ཞ་ནེའི་ཕ་ཝང་ཆེན་པོ་བཞི་འཕྱང་དུ་བཅུག་སྟེ་མི་མཐུན་པའི་
རླུང་གི་ཚེ་སྡོད་པ་དང་། བྱ་རོག་དང་དུང་དང་ཕུག་རོན་རྣམས་ནི། རི་དང་ཆུ་སྲིན་
བརྟགས་ནས་བསད་པ་དང་། རང་གི་ཡུལ་ཕྱོགས་ངོས་ཟིན་པའི་ཕྱིར་ཁྱེར་ཏེ། མཐུན་
པའི་རླུང་དང་སྦྱར་ནས་གཟིངས་ཀྱི་ཉལ་ཐག་བཅད་དེ། ངང་པའི་རྒྱལ་པོ་ནམ་མཁའ་ལ་
འགྲོ་བ་བཞིན་དུ་སོང་སོང་བ་ལས། ཉིན་ཞག་མང་པོ་ཞིག་ན །རིན་པོ་ཆེའི་གླིང་ནོར་བུ་
སྣ་ཚོགས་ཀྱི་བྱེ་མ་བརྡལ་བ་ཞིག་ཏུ་ཕྱིན་པ་དང་། འཁོར་རྣམས་དེ་ཉིད་དུ་བཞག་ནས།
རྒྱལ་པོ་དང་དེད་དཔོན་གཉིས་གྲུ་ཆུང་ངུ་ཞིག་ཏུ་ཞུགས་ཏེ་དེ་ལས་ཀྱང་འདས་དེ་སོང་
བ་ན། ཉིན་ཞག་འགའ་ཞིག་ན་རི་དཀར་པོ་ཞིག་མཐོང་ནས་རྒྱལ་པོས་དྲིས་པས་དངུལ་
གྱི་རི་ཡིན་ནོ་ཟེར་རོ། ། ཡང་དེ་ལས་ཀྱང་འདས་དེ་སོང་བ་ན། རི་སྔོན་པོ་ཞིག་མཐོང་
ནས་དྲིས་པས་བཻཌཱུརྱའི་རི་ཡིན་ནོ་ཟེར་རོ། །ཡང་དེ་ལས་འདས་དེ་སོང་བ་ན། རི་སེར་པོ་
ཞིག་མཐོང་ནས་དྲིས་པས་གསེར་གྱི་རི་ཡིན་ཏེ་བདག་ཅག་དེང་བའི་གནས་ལགས་སོ་
ཞེས་སྨྲས་ཏེ་སོང་བ་ན། རིའི་འདབས་གསེར་གྱི་བྱེ་མ་བརྡལ་བའི་ས་གཞིའི་མཚམས་སུ་
སླེབས་པ་དང་། དེད་དཔོན་གྱིས་རྒྱལ་པོ་ལ་བསྒོ་བ། རི་དེའི་སྟེང་ན་རིན་པོ་ཆེ་སྣ་
ཚོགས་ཀྱི་ཁང་བུ་ཞིག་ཡོད་དེ། དེའི་མདུན་ན་རྡོ་རྗེའི་གཏུན་བུ་ཞིག་ཡོད་ཀྱི་དེས་སྒོ་
རྡུངས་ལ་སེམས་ཅན་ལ་ཕན་པའི་དོན་དུ་ནོར་བུ་རིན་པོ་ཆེ་འདོད་དོ་ཞེས་བརྡ་སྦྱོར་ལ་ཅི་
ཡང་མི་སྨྲ་བར་བཞུགས་ཤིག་དང་། ཀླུའི་བུ་མོ་མང་པོས་ནོར་བུ་འབུལ་དུ་འོང་གི་དེ་
དག་ལ་ཅི་ཡང་མི་སྨྲ་ཞིག དེར་ཀླུའི་བུ་མོ་མཛེས་ལྡན་མས་ནོར་བུ་འབུལ་དུ་འོང་གི་མྱུར་

ཡ་ཆེན་ཆོས་འབྱུང་།
དུ་ལོངས་ལ་གོས་ཀྱིས་གྲིལ་ལ་བསྣམས་ལ་བྱོན་ཅིག་ཅེས་ལེགས་པར་གདམས་པ་
བཞིན། རིན་པོ་ཆེའི་ཁང་བུའི་སྒོ་བརྡུང་པས་ཐོག་མར་ཀླུའི་བུ་མོ་བརྒྱས་ནོར་བུ་ཕུལ་
ཡང་མ་བླངས་པར་ད་དུང་སྒོ་བརྡུངས་པས། རྟིང་ལ་ཀླུའི་བུ་མོ་མཛེས་ལྡན་མ་སྔོན་མོ་
ཤིན་ཏུ་མཛེས་ཤིང་ལྟ་བས་མི་ངོམས་པ་ཞིག་ཕྱིར་བྱུང་ནས་སྤྱི་གཙུག་གི་ནོར་བུ་ཕུལ་བ་
དང་། མྱུར་དུ་ལོག་ཏེ་དེད་དཔོན་དང་ལྷན་ཅིག་རང་གི་འཁོར་རྣམས་གནས་པའི་གླིང་
འདིར་ནོར་བུའི་བྱིན་རླབས་ཀྱིས་ནམ་མཁའ་ལས་བྱོན་པ་ན། ཐམས་ཅད་ཡ་མཚན་
སྐྱེས་ཏེ་ཕྱག་བྱས་སོ། །
དེ་ནས་དེད་དཔོན་གྱིས་ལེགས་པར་བརྟགས་ནས་རིན་པོ་ཆེ་སྣ་བདུན་གཟིངས་
སུ་ཡང་ལྗི་རན་པར་བརྗོང་སྟེ། གཟིངས་ཀྱི་ཁ་ལོ་སྒྱུར་ནས་འོངས་པ་ན། རྒྱ་མཚོའི་གླིང་
གཅིག་ན། པདྨའི་སྡོང་པོ་ཤིན་ཏུ་མཛེས་པའི་སྟེང་ན། ཁྱེའུ་ལོ་བརྒྱད་ལོན་པའི་ན་ཚོད་
ཅན། ཤིན་ཏུ་མཛེས་ཤིང་ལྟ་བའི་མི་ངོམས་པ་མཚན་དང་དཔེ་བྱད་ཀྱིས་བརྒྱན་པ་ཞིག་
མཐོང་ནས། དེའི་དྲུང་དུ་སོང་སྟེ་རྒྱལ་པོས་སྨྲས་པ། ། ཁྱེའུ་ཁྱོད་ཕ་ནི་གང་། མ་ནི་གང་།
རིགས་ནི་གང་། མིང་ནི་གང་། ཡུལ་ནི་གང་། ཟས་ནི་གང་། འདིར་དོན་ཅི་བྱེད་དྲིས་པས།
ཁྱེའུས་གསུངས་པ། ཕ་ནི་རང་རིག་ཀུན་ཏུ་བཟང་། ། མ་ནི་ཆོས་དབྱིངས་ཀུན་བཟང་མོ། །
རིགས་ནི་དབྱིངས་རིག་གཉིས་སུ་མེད། །མིང་ནི་པདྨ་འབྱུང་གནས་དཔལ། །ཡུལ་ནི་
ཆོས་དབྱིངས་སྐྱེ་བ་མེད། །ཟས་ནི་གཉིས་སྣང་རྟོག་པ་ཟ། །དུས་གསུམ་རྒྱལ་བའི་སྤྱོད་
པ་བྱེད། །ཅེས་གསུངས་པས་རྒྱལ་པོ་ངོ་མཚར་སྐྱེས་ཏེ། སྤྲུལ་པའི་སྐུ་ཞིག་འཁྲུངས་
འདུག་པས་བདག་གི་བུར་གསོལ་བ་འདབ་སྙམ་ནས་སྨྲས་པ། བདག་གི་མཆོད་གནས་
དང་སྲས་སུ་གཤེགས་པར་ཅི་གནང་ཞེས་ཞུས་པས། དེ་ལྟར་བགྱིའོ་གསུངས་ནས་གནང་
བ་དང་། པདྨའི་སྡོང་པོ་བཅད་དེ། ཁྱེའུ་དེ་ཉིད་དང་ནོར་བུ་དང་བཅས་པ་རང་གི་འཁོར་
རྣམས་ཀྱིས་བསྐོར་ཏེ། ཨོ་རྒྱན་གྱི་ཡུལ་དུ་ཕྱིན་པ་ན། ཕོ་བྲང་འཁོར་གྱི་མི་ཐམས་ཅད་
70

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
ཀྱིས་བསུ་བ་ཆེན་པོ་བྱས་ཏེ། བཻཌཱུརྱའི་ཕོ་བྲང་དུ་གཤེགས་པ་ལས། རྒྱལ་པོས་སྨོན་པ།
ངས་རྙེད་པའི་ནོར་བུ་འདི་ཡང་དག་པ་ཡིན་ན། ཁྱེའུ་འདི་བཞུགས་སའི་རིན་པོ་ཆེའི་ཁྲི་
དང་གདུགས་རང་བྱུང་བར་གྱུར་ཅིག་ཅེས་བརྗོད་མ་ཐག་ཏུ་བྱུང་། དེ་ལ་ཁྱེའུ་བཞུགས་
ཏེ་རྒྱལ་སྲིད་ལ་མངའ་གསོལ་ནས་མཚན་པདྨ་རྒྱལ་པོ་ཞེས་གྲགས་སོ། །ཡང་རྒྱལ་པོས་
སྨོན་པ། ངའི་ཕོ་བྲང་འཁོར་དུ་ཞག་བདུན་དུ་རིན་པོ་ཆེའི་ཆར་བབ་བང་མཛོད་སྟོང་པ་
རྣམས་སྔོན་བས་གང་བར་གྱུར་ཅིག ཅེས་བརྗོད་མ་ཐག་ཏུ་དེ་བཞིན་དུ་བྱུང་ངོ་། །དེའི་
ཚེ་རྔ་བོ་ཆེ་བརྡུངས་ནས་ཕྱོགས་ཐམས་ཅད་དུ་བསྒྲིག་པ། རྒྱལ་པོ་ཨིནྡྲ་བྷོ་དྷིའི་ཡིད་བཞིན་
གྱི་ནོར་བུ་ལས་དགོས་འདོད་ཀྱི་ཆར་འབེབས་པས་སུ་ཅི་འདོད་པ་གང་ལ་གང་འདོད་པ་
ལོངས་ཤིག་ཅེས་བརྗོད་ནས། ནོར་བུ་རིན་པོ་ཆེ་རྒྱལ་མཚན་གྱི་རྩེ་མོར་བཏགས་ཤིང་
མཆོད་ནས་ཁྲུས་ཆབ་གསོལ་ཏེ། རྒྱལ་པོས་སྨོན་ལམ་བཏབ་པ། ངས་རྙེད་པའི་ནོར་བུ་
རིན་པོ་ཆེ་འདི་ཡང་དག་པ་ཡིན་ངེས་ན། སེམས་ཅན་ཐམས་ཅད་ལ་ཅི་འདོད་པའི་ཆར་
ཕོབ་ཅིག་ཅེས་བརྗོད་མ་ཐག་ཏུ་ཁ་ཟས་དང་། གོས་དང་ལོངས་སྤྱོད་ཀྱི་ཆར་ཆེན་པོ་
བབ་ཅིང་། རྒྱལ་འབངས་ཐམས་ཅད་དབུལ་ཕོངས་དང་བྲལ་བར་བྱས་སོ། །དེ་ནས་
རྒྱལ་པོས་བཀའ་བསྒོ་བ། ད་ནི་ཁྱེད་ཐམས་ཅད་དབུལ་ཕོངས་དང་བྲལ་བར་བྱས་སོ། །
དེ་ནས་རྒྱལ་པོས་བཀའ་བསྒོ་བ། ད་ནི་ཁྱེད་ཐམས་ཅད་ཐེག་པ་ཆེན་པོའི་ཆོས་ལ་སྤྱོད་
ཅིག་ཅེས་གསུངས་ཏེ། བྱང་ཆུབ་མཆོག་ཏུ་སེམས་བསྐྱེད་དུ་བཅུག་པས། ཐམས་ཅད་
ཀྱིས་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པའི་འབྲས་བུ་ཐོབ་བོ། །དེ་ནས་སློབ་
དཔོན་ཆེན་པོ་ཉིད་རྒྱལ་སྲིད་ནི་ཆོས་དང་མི་མཐུན་ཞིང་སེམས་ཅན་གྱི་དོན་ཡང་མི་འོང་
བར་དགོངས་ནས། རྒྱལ་པོ་དང་བློན་པོ་རྣམས་སུན་དབྱུང་བའི་ཕྱིར། བརྟུལ་ཞུགས་ཀྱི་
སྤྱོད་པ་མཛད་དེ། སྐུ་གཅེར་བུ་ལ་རུས་པའི་རྒྱན་གསོལ། ཁ་ཊཾ་ག་ཕྱག་ན་བསྣམས་ཏེ་
གར་མཛད་པས། ཕོ་བྲང་གི་རྩེར་གར་ལ་ལྟ་བའི་མི་མང་པོ་ཚོགས་པ་ལས། ཁ་ཊོ་ཕྱག་

ཡ་ཆེན་ཆོས་འབྱུང་།
ནས་ཤོར་བ་ལྟར་མཛད་དེ། བློན་པོ་དབང་པོ་ཆེ་ཀ་མ་ཏའི་བུའི་མགོ་ལ་བསྣན་ནས་
ཤིའོ། །རྒྱལ་ཁྲིམས་ལ་གང་གིས་འདས་ཀྱང་ཆད་པའི་ལས་གཅོད་པས། བློན་པོ་ཀུན་
ཚོགས་ཏེ། རྒྱལ་པོ་ལ་ཞུས་པས། རྒྱལ་བུར་མངའ་གསོལ་ཡང་ཚུལ་མ་ཡིན་པའི་སྤྱོད་
པས། བློན་པོའི་བུ་ཉེས་པ་མེད་པར་བསད་པས། ད་ནི་གསལ་ཤིང་གི་རྩེ་ལ་བསྐྱོན་
ནས་ཆད་པ་གཅད་ཚུལ་ཞུས་པས། རྒྱལ་པོས་གལ་གྱིས་གཅུས་ཀྱང་མ་ཉན་པར། འོ་ན་
སྨྱུག་པར་བྱའོ། ཞེས་བརྗོད་པས་ལེགས་སོ་ཞེས་བརྗོད་དོ། །
དེ་ནས་རྒྱལ་པོ་ཐུགས་མ་བདེ་བཞིན་དུ་སློབ་དཔོན་ལ་གསུངས་པ། རིན་ཆེན་
མཚོ་དཀྱིལ་པདྨའི་སྡོང་པོ་ལས། ། ཁྱེའུ་ཕ་དང་མ་མེད་སྤྲུལ་པའི་སྐུ། །བརྟུལ་ཞུགས་
སྤྱོད་པས་བློན་པོའི་ཕྲུ་གུ་བཀུམས། །བློན་པོ་རྣམས་ཀྱིས་རྒྱལ་ཁྲིམས་ཆད་པ་གཅོད། །
གསོད་ལས་སྨྱུག་པར་སྣང་བས་གང་དགར་བཞུད། །ཅེས་སྨྲས་པ་དང་། སློབ་དཔོན་
གྱིས་གསུངས་པ། འཇིག་རྟེན་འདི་ན་ཕ་དང་མ་དཀོན་ཡང་། །ཡབ་དང་ཡུམ་དུ་བགྱིས་
ནས་རྒྱལ་སར་ཕྱུང་། །ལས་ཀྱི་ལན་ཆགས་བློན་པོའི་ཕྲུ་གུ་བསད། །ཡུལ་ལ་ཞེན་པ་
མེད་པས་སྨྱུག་ཀྱང་འཇིགས་པ་མེད། སྐྱེ་འཆི་གཉིས་སུ་མེད་པས་བསད་ཀྱང་འཇིགས་
པ་མེད། །རྒྱལ་ཁྲིམས་གཉན་པས་སྤྲུགས་པ་ཤིན་ཏུ་ལེགས། ཡབ་ཡུམ་དག་ཀྱང་ཡུན་
དུ་བདེ་བར་བཞུགས། །ལས་ཀྱི་འབྲེལ་བས་ཕྱིས་ནས་མཇལ་བར་ངེས། །ཞེས་
གསུངས་ཏེ་ཕྱག་མཛད་ནས་བྱོན་པ་ན། བློན་པོ་རྣམས་ཀྱིས་དུར་ཁྲོད་ཆེན་པོ་བསིལ་
བའི་ཚལ་ཞེས་བྱ་བ་ཤིན་ཏུ་འཇིགས་ཤིང་སྐྱི་བུང་བའི་གནས་སུ་བསྐྱལ་ལོ། །
དེར་རོ་ཟས་དང་རོ་གོས་ལ་ལོངས་སྤྱོད་ཅིང་བཞུགས་པས་མཁའ་འགྲོ་མ་ཐམས་
ཅད་དབང་དུ་འདུས་ཏེ་མཚན་ཡང་པདྨ་ཐོད་ཕྲེང་རྩལ་ཞེས་གྲགས་སོ། །དེ་ནས་དུར་
ཁྲོད་ཆེན་པོ་དགའ་བའི་ཚལ་དང༌། སོ་ས་གླིང་དང་། རྒྱ་མཚོའི་གླིང་ལ་སོགས་པ་
རྣམས་སུ་བྱོན་ཏེ་བརྟུལ་ཞུགས་ཀྱི་སྤྱོད་པ་མཛད་པ་ན། མཁའ་འགྲོ་མ་བདུད་འདུལ་མ་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དང་ཞི་བ་ཚོས་དབང་བསྐུར་བྱིན་གྱིས་བརླབས། དུར་ཁྲོད་ཀྱི་མཁའ་འགྲོ་མ་རྣམས་
དབང་དུ་བསྡུས་པའི་ཚེ་ཤཱནྟ་རཀྵི་ཏ་ཞེས་གྲགས། དྷ་ན་ཀོ་ཤའི་མཚོ་གླིང་དུ་བྱོན་ཏེ་
གསང་སྔགས་མཁའ་འགྲོའི་བརྡ་སྐད་ཀྱིས་བསྒྲུབས་པས་མཚོ་གླིང་གི་མཁའ་འགྲོ་
དབང་དུ་བསྡུས། རྩུབ་འགྱུར་ཚལ་དུ་སྤྱོད་པ་མཛད་པས་རྡོ་རྗེ་ཕག་མོས་ཞལ་བསྟན་
བྱིན་གྱིས་བརླབས། རྒྱ་མཚོའི་གླུ་དང་བར་སྣང་གི་གཟའ་སྐར་ཐམས་ཅད་དམ་ལ་
བཏགས། གནས་གསུམ་གྱི་དཔའ་བོ་མཁའ་འགྲོ་རྣམས་ཀྱིས་དངོས་གྲུབ་སྩལ་ཏེ་
མཚན་རྡོ་རྗེ་དྲག་པོ་རྩལ་དུ་གྲགས། དེ་ནས་རྡོ་རྗེ་གདན་དུ་བྱོན་ནས་ཆོ་ཕུལ་སྣ་ཚོགས་
བསྟན་པས། མི་རྣམས་ཀྱི་ཁྱོད་སུ་ཡིན་དྲིས་པ་ལ། རང་བྱུང་གི་སངས་རྒྱས་ཡིན་པར་
ཞལ་གྱི་བཞེས་པ་ལ་ཡིད་མ་ཆེས་ཏེ་སྐུར་བ་བཏབ་པ་ན། དགོས་པའི་དབང་མང་དུ་
གཟིགས་ནས་ཟ་ཧོར་གྱི་ཡུལ་དུ་བྱོན་ཏེ་སློབ་དཔོན་པྲ་བྷ་ཧསྟི་ལས་རབ་ཏུ་བྱུང་བས་
མཚན་ཤཱཀྱ་སེང་གེར་གྲགས། ཡོ་གའི་རྒྱུད་རྣམས་ཚར་བཅོ་བརྒྱད་གསན་པས་དེ་ཉིད་
དུ་ལྷ་རྣམས་ཀྱི་ཞལ་མཐོང་། གསང་བ་ཡེ་ཤེས་ཀྱི་མཁའ་འགྲོ་དགེ་སློང་མའི་རྣམ་པར་
སྣང་བ་ཀུན་དགའ་མོ་ལ་དབང་ཞུས་པས་ཧཱུྃ་ཡིག་ཏུ་བསྒྱུར་ཏེ་ཞལ་དུ་མེད། ཁོང་པའི་ནང་
དུ་ཕྱི་ནང་གསང་བའི་དབང་རྫོགས་པར་མཛད་ནས་པདྨོར་བཏོན་པས་སྒྲིབ་པ་གསུམ་
སྦྱངས་པའི་ཚུལ་མཛད། རིག་འཛིན་ཆེན་པོ་བརྒྱད་ལས་སྒྲུབ་སྡེ་བརྒྱད། སངས་རྒྱས་
གསང་བ་ལས་སྒྱུ་འཕྲུལ་སོགས་འཕགས་ཡུལ་གྱི་མཁས་གྲུབ་དུ་མ་ལས་མདོ་རྒྱུད་རིག་
པའི་གནས་ཐམས་ཅད་གསན་ཅིང་སྦྱངས་པའི་ཚུལ་བསྟན་པས་ཆོས་ཐམས་ཅད་ཚར་རེ་
རེས་མཁས་པར་ཕྱིན། མ་སྒྲུབ་པར་ཡང་ལྷ་རྣམས་ཞལ་གཟིགས། མཚན་བློ་ལྡན་མཆོག་
སྲེད་དུ་གྲགས་ཏེ་རྣམ་པར་སྨིན་པའི་རིག་འཛིན་མཐར་ཕྱིན་པའི་ཚུལ་བསྟན་པའོ། །དེ་
ནས་ཟ་ཧོར་རྒྱལ་པོ་གཙུག་ལག་འཛིན་གྱི་སྲས་མོ་མནྡ་ར་བ་ཞེས་མཁའ་འགྲོའི་མཚན་
དང་ལྡན་པ་དེ་དབང་དུ་བསྡུས་ནས་སྒྲུབ་རྟེན་གྱི་ཕྱག་རྒྱ་མོར་ཁྲིད་ནས་བྲག་ཕུག་མཱ་ར་ཏི་

ཡ་ཆེན་ཆོས་འབྱུང་།
ཀར་ཚེའི་སྒྲུབ་པ་ཟླ་བ་གསུམ་མཛད་པས་མགོན་པོ་ཚེ་དཔག་མེད་དངོས་སུ་བྱོན་ནས་
དབང་བསྐུར། ཉིད་དང་གཉིས་སུ་མེད་པར་བྱིན་གྱིས་བརླབས། ཚེ་རྒྱུད་བྱེ་བ་ཕྲག་
བརྒྱ་གནང་བས་ཚེ་ལ་དབང་བའི་རིག་པ་འཛིན་པའི་དངོས་གྲུབ་བརྙེས། སྐྱེ་འཆི་མེད་
པའི་རྡོ་རྗེའི་སྐུར་གྲུབ་ནས་ཟ་ཧོར་གྱི་རྒྱལ་ཁམས་འདུལ་བའི་དོན་ལ་གཤེགས་པས་
རྒྱལ་བློན་རྣམས་ཀྱིས་མེ་ལ་བསྲེགས་པ་ན། ཏིལ་མར་མཚོར་འཁྱིལ་བའི་དབུས་སུ་
པདྨའི་སྡོང་པོའི་རྩེར་བཞུགས་པའི་རྫུ་འཕྲུལ་བསྟན་ནས་དད་པ་ལ་བཀོད། ཐམས་
ཅད་ཆོས་ལ་བཙུད་ནས་ཕྱིར་མི་ལྡོག་པའི་ས་ལ་བཞག །སླར་ཨོ་རྒྱན་རྒྱལ་ཁམས་
འདུལ་བའི་ཕྱིར་བསོད་སྙོམས་ལ་ཕེབས་པས། ཡུལ་མི་རྣམས་ཀྱིས་ངོ་ཤེས་ཏེ་སྔོན་གྱི་
བདུད་བློན་ལ་སོགས་པ་རྣམས་ཀྱིས་ཙནྡན་གྱི་མེ་ལ་བསྲེགས་པས། མཚོ་དབུས་པདྨའི་
སྡོང་པོར་ཡབ་ཡུམ་གཉིས་བཞུགས་ཏེ། སེམས་ཅན་རྣམས་འཁོར་བ་ལས་སྒྲོལ་བར་
མཚོན་ཕྱིར་ཐོད་ཕྲེང་སྐུ་ལ་གསོལ་བའི་རྫུ་འཕྲུལ་བསྟན་པས། པདྨ་ཐོད་ཕྲེང་རྩལ་དུ་
གྲགས། རྒྱལ་པོའི་བླ་མཆོད་ལོ་བཅུ་གསུམ་མཛད་ནས་རྒྱལ་ཁམས་ཐམས་ཅད་ཆོས་
ལ་བཀོད། བཀའ་འདུས་ཆོས་ཀྱི་རྒྱ་མཚོའི་སྨིན་གྲོལ་བརྩལ་ཏེ། རྒྱལ་པོ་ཡབ་ཡུམ་
སོགས་ལས་ཅན་ཐམས་ཅད་མཆོག་གི་རིག་འཛིན་གྲུབ། སྤྱོད་ཡུལ་རྣམ་པར་འཕྲུལ་
པའི་མདོ་ལས་ལུང་བསྟན་པ་བཞིན། རྒྱལ་པོ་མྱ་ངན་མེད་པ་འདུལ་བའི་སླད་དུ་དགེ་
སློང་དབང་པོའི་སྡེ་ཞེས་བྱ་བར་སྤྲུལ་ཏེ་ཕྱིར་མི་ལྡོག་པའི་དད་པ་ལ་སྦྱར་ནས་འཛམ་
བུའི་གླིང་དུ་ནུབ་གཅིག་ལ་དེ་བཞིན་གཤེགས་པའི་རིང་བསྲེལ་གྱི་སྙིང་པོ་ཅན་གྱི་
མཆོད་རྟེན་བྱེ་བ་བཞེངས། མུ་སྟེགས་ཀྱི་རྒྱལ་པོ་བསྟན་པ་ལ་གནོད་པའི་སྟོབས་ལྡན་
འགའ་ཞིག་གནས་སྤར་བ་དང་ཐབས་ཀྱིས་བཏུལ། རྒྱལ་པོ་གཅིག་གིས་དུག་དྲངས་
པས་མ་ཚུགས་ནས་ཆུ་བོ་གངྒཱ་ལ་བསྐྱུར་བས་ཆུ་གྱེན་དུ་བསྐྱིལ་ཞིང་། ནམ་མཁའ་ལ་
གར་མཛད་པས་ཁྱེའུ་ཆུང་མཁའ་ལྡིང་རྩལ་དུ་གྲགས། གཞན་ཡང་དགྱེས་རྡོར་ཕྱི་རྒྱུད་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྤྱན་འདྲེན་པ་པོ་སློབ་དཔོན་མཚོ་སྐྱེས། བྲམ་ཟེ་ས་ར་ཧ། ཌོམྦི་ཧེ་རུ་ཀ བི་རཱུ་པ། ནག་པོ་
སྤྱོད་པ་ཆེན་པོ་ལ་སོགས་པའི་སྐུའི་བཀོད་པ་དང་མཚན་གྱི་རྣམ་གྲངས་དུ་མའང་བསྟན་
ཅིང་། སྐུ་ལ་རྫོགས་པ་སོགས་དུར་ཁྲོད་ཆེན་པོ་རྣམས་སུ་བྱོན་ཏེ་མཁའ་འགྲོ་རྣམས་ལ་
གསང་སྔགས་ཀྱི་ཆོས་བསྟན། ཕྱི་ནང་གི་དྲེགས་པ་ཅན་ཐམས་ཅད་ཀྱི་སྲོག་སྙིང་བླངས་
ནས་བསྟན་སྲུང་དུ་བསྐོས་པ་སོགས་མཛད་པའི་ཚེ་མཚན་ཉི་མ་འོད་ཟེར་གྲགས། རྡོ་རྗེ་
གདན་དུ་མུ་སྟེགས་ཀྱི་སྟོན་པ་ལྔ་བརྒྱས་བསྟན་པ་ལ་རྒོལ་བ་རྩོམ་པའི་ཚེ་རྩོད་པ་དང་
ནུས་པ་འགྲན་པས་སློབ་དཔོན་ཉིད་རྒྱལ། ཁོང་རྣམས་ཀྱིས་ངན་སྔགས་སྒྲུབ་པའི་ཚེ་
མཁའ་འགྲོ་བདུད་འདུལ་མས་ཕུལ་བའི་སྔགས་ཀྱིས་ཕྱིར་བཟློག་སྟེ་ཐོག་ཆེན་ཕབ་ནས་
སྟོན་པ་རྣམས་བསྒྲལ། གྲོང་ཁྱེར་མེས་བསྲེགས། ལྷག་མ་སངས་རྒྱས་ཀྱི་བསྟན་པ་ལ་
བཙུད་ནས་ཆོས་ཀྱི་རྒྱལ་མཚན་དགུང་དུ་སྒྲེང་བའི་ཚེ་སེང་གེ་སྒྲ་སྒྲོག་ཏུ་གྲགས་ཏེ། འདི་
ཡན་ཆད་ཟག་པ་གསུམ་ཟད་ལམ་མཆོག་ཡོངས་སུ་རྫོགས་པ་ཚེ་དབང་རིག་འཛིན་གྱི་
ཚུལ་དུ་བཞུགས་པ་ཡིན་ནོ། །དེ་ནས་རྒྱ་བལ་མཚམས་ཡང་ལེ་ཤོད་ཀྱི་བྲག་ཏུ་བལ་པོའི་
རྒྱལ་པོ་དགེ་འཛིན་གྱི་སྲས་མོ་བལ་མོ་ཤཱཀྱ་དེ་བ་ལ་སྒྲུབ་རྟེན་མཛད་ནས་དཔལ་ཡང་
དག་གི་སྒོ་ནས་མཆོག་སྒྲུབ་པའི་ཚེ་འདྲེ་སྲིན་མཐུ་བོ་ཆེ་གསུམ་གྱིས་བར་ཆད་བྱས་ཏེ།
ལོ་གསུམ་དུ་ཆར་མ་བབས། ནད་དང་མུ་གེ་བཏང་བ་ལ། རྒྱ་གར་དུ་བླ་མ་རྣམས་ལས་
བར་ཆད་འདུལ་བའི་ཆོས་ལེན་པར་བཏང་བས་ཕུར་པའི་རྒྱུད་ལུང་མི་ཁུར་གཉིས་
བརྫ་ངས་པ་ཕེབས་པ་ཙམ་གྱིས་བར་ཆད་རང་བཞིན་གྱིས་ཞི། ཆར་བབས་ཤིང་ནད་མུག་
རྒྱུན་ཆད། ཡབ་ཡུམ་གཉིས་མཆོག་གི་དངོས་གྲུབ་བརྙེས་ཏེ་ཕྱག་རྒྱ་ཆེན་པོའི་རིག་
འཛིན་གྱི་སྐུར་བཞུགས་སོ། །
ཡང་དག་དངོས་གྲུབ་ཆེ་ཡང་ཚོང་པ་དང་འདྲ་བར་བར་ཆད་མང་བ་ལ་ཕུར་པ་
སྐྱེལ་མ་འདྲ་བ་མེད་དུ་མི་རུང་བར་གཟིགས་ནས་ཡང་ཕུར་སྦྲགས་མའི་སྒྲུབ་ཐབས་མང་

ཡ་ཆེན་ཆོས་འབྱུང་།
དུ་མཛད། ཕུར་སྲུང་བཅུ་དྲུག་སོགས་སྲིད་པ་ཕོ་རྒྱུད་མོ་རྒྱུད་ཐམས་ཅད་དམ་ལ་
བཏགས་ཏེ་སྲུང་མར་བཞག །གཞན་ཡང་དུས་སྐབས་ཅི་རིགས་པར། ཨོ་རྒྱན་གྱི་གླིང་
ཕྲན་ཧུ་རྨ་ཛུ་དང་། སི་ཀོ་དྷ་ར་དང༌། དྷ་ན་ཀོ་ས་དང་། རུz་སོགས་དང༌། ཏི་ར་ཧུ་ཏི་
སོགས་ཐ་རུའི་རྒྱལ་ཁམས་དང་། ཀཱ་མ་རུ་ལ་སོགས་པ་རྣམས་སུ་སྐལ་པ་དང་མཚམས་
པར་ཆོས་སྟོན་པ་དང༌། ཐུན་མོང་གི་དངོས་གྲུབ་ཀྱིས་སེམས་ཅན་མང་པོ་ལ་ཕན་
བཏགས། ཆུ་མེད་པ་རྣམས་སུ་ཆུ་བཏོན། ཆུ་ཆེན་པོ་ས་འོག་དུ་བཅུག ། རྒྱ་གར་ཤར་ལྷོ་
དབུས་གསུམ་དུ་མུ་སྟེགས་པའི་ལྷ་རྟེན་རེ་རང་བྱུང་དུ་བྱུང་བ་རྣམས་ཀྱིས་ནང་པའི་བསྟན་
པ་ལ་ཤིན་ཏུ་གནོད་པའི་ཚེ། དེ་གསུམ་ཀ་རྡོ་རྗེ་ཕུར་བུའི་ནུས་པས་ཚར་བཅད། ཀཉྩའི་
ཡུལ་དུ་ནང་པའི་སྡེ་ཤིན་ཏུ་དར་བ་ལ་དུ་རུ་ཤའི་རྒྱལ་པོས་དམག་དྲངས་ཏེ་ཆུ་ཀླུང་ནི་
ལར་གྲུར་ཞུགས་པའི་ཚེ་སློབ་དཔོན་གྱིས་སྡིགས་མཛུབ་མཛད་པས་གྲུ་ལྔ་བརྒྱ་ཆུར་
བྱིང་། ཕྱིན་ཆད་དུཀྐའི་གནོད་པ་རྒྱུན་ཆད། འགྲོ་ལྡིང་བའི་ཡུལ་དུ་བྱོན་པའི་དུས་ཚོད་
ངེས་པ་ཅན་མི་གསལ་ཡང་། ཁུལ་དེའི་མཁའ་འགྲོ་མ་སོགས་མི་མ་ཡིན་དང་མི་རྣམས་
རིམ་པར་བཏུལ། གཙུག་ལག་ཁང་བཞེངས་སུ་བཅུག །སློབ་དཔོན་འདིའི་བཀའ་
སྲོལ་གྱི་དགྱེས་རྡོར། ཟླ་གསང་ཐེག་ལེ། ཡང་དག རྟ་མགྲིན། ཕུར་པ། མ་མོ་གཙོ་བོར་
གྱུར་པའི་རྒྱུད་སྡེ་བཞིའི་ཉན་བཤད་སྒོམ་གསུམ་ཕྱིས་ཀྱི་བར་དུ་དར་ཞིང་རྒྱས་པར་
བཞུགས་སོ། ། །
དེ་ནས་བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས། དཔལ་བསམ་ཡས་ཀྱི་གཙུག་
ལག་ཁང་ཆེན་པོ་བཞེངས། སློབ་དཔོན་ཆེན་པོ་པདྨ་འབྱུང་གནས་ལ་སོགས་པ་པཎྜི་ཏ་
མང་པོ་སྤྱན་དྲངས། དམ་པའི་ཆོས་མང་པོ་བསྒྱུར་ནས་སངས་རྒྱས་ཀྱི་བསྟན་པ་རིན་པོ་
ཆེ་བོད་གངས་ཅན་གྱི་ལྗོངས་སུ་དར་རྒྱས་སུ་མཛད་དོ། དེ་ནས་ལོ་དྲུག་བཅུ་རྩ་གཅིག་
གླང་གི་ལོ་ལ་རྒྱལ་པོ་དགུང་ལ་གཤེགས་ཏེ། སློབ་དཔོན་ཆེན་པོ་ཉིད་ཀྱང་དངོས་ཀྱི་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གདུལ་བྱ་དེ་ལས་མེད་པར་དགོངས་ནས་ལྷ་སྲས་མུ་ནི་བཙན་པོས་བཞུགས་པར་ཞུས་
ཀྱང་མ་གནང་སྟེ་གཤེགས་པའི་ཚེ། མང་ཡུལ་བྱེ་མའི་ལ་རྩེ་ལ་ཐུག་པར་བསྐྱལ་ནས།
ཕྱག་དབུ་ཐོད་བུད་བུད་འཚལ་ཞིང་བསྐོར་བ་མཛད་དེ། ངེད་བོད་ལ་ཐུགས་རྗེས་
གཟིགས་པར་ཞུ་གསུངས་ནས་སྤྱན་ཆབ་མང་པོ་བཏོན་པས། སློབ་དཔོན་ཆེན་པོའི་ཞལ་
ནས། ལྷ་སྲས་བཙན་པོ། འཇིག་རྟེན་གྱི་སྣང་བ་སྒྱུ་མ་དང་འདྲ་བས་སྐྱེ་མེད་ཆོས་སྐུའི་
རྩལ་སྦྱོང་མཛོད་ཅིག །འདུས་བྱས་ཆུའི་ལྦུ་བ་དང་འདྲ་བས་འཇིགས་མེད་ཐར་པའི་
ལམ་སྣ་ཟུངས་ཤིག །མི་རྟག་རྩྭ་ཁའི་ཟིལ་པ་དང་འདྲ་བས་སེམས་ཉིད་གཉུག་མའི་
གཏན་སྲིད་ཟིན་ཞིག །འདུས་པ་ཚོང་ཁང་གི་མགྲོན་པོ་དང་འདྲ་བས་འབྲལ་མེད་བདེ་ཆེན་
གྱི་གྲོགས་དང་འགྲོགས་ཤིག །འདི་ཕྱིར་ཕན་པ་དམ་པའི་ཆོས་ལས་མེད་པས་རྗེ་འབངས་
ཐམས་ཅད་དམ་པའི་ལྷ་ཆོས་མཛོད་ཅིག །སྤྲེའུ་ལོ་སྤྲེའུ་ཟླ་བའི་ཚེས་བཅུ་ལ་ང་ཡང་བོད་
ཀྱི་ཡུལ་དུ་ལན་རེ་འོང་ཞིང་། ལས་ཅན་རྣམས་ལ་རྒྱུན་དུ་སྣང་བས་ཐུགས་ངལ་མི་མཛད་
པར་ཅི་བདེར་བཞུགས་འཚལ་ལོ། །ཞེས་གསུངས་ནས། སློབ་དཔོན་པདྨ་འབྱུང་གནས་
དང་། ཇོ་མོ་ཡེ་ཤེས་མཚོ་རྒྱལ་གཉིས། ནམ་མཁའི་དབྱིངས་ན་ཕར་འོད་ཟེར་གྱི་ཕུང་པོ་
དང་བཅས་ཏེ་ལྷོ་ནུབ་རྔ་ཡབ་གླིང་དུ་བུན་གྱིས་གཤེགས་སོ།། །། །
༈ དོན་གསུམ་པ། བདག་ཉིད་ཆེན་པོ་འདི་ཡིས། སློབ་དཔོན་ཆེན་པོ་ཤི་སེདྷའི་
མདུན་ནས་འོད་གསལ་རྫོགས་པ་ཆེན་པོ་ཇི་ལྟར་གསན་ཚུལ་ནི། རྡོ་རྗེ་ཕག་མོས་ལུང་
བསྟན་པ། སྐལ་ལྡན་འབྲས་བུ་ཚེ་གཅིག་ངེས་པའི་ལུང་། །གང་དང་མི་འདྲ་ཀུན་གྱིས་
མ་རྟོགས་པ། ། ཤྲཱི་སེདྷ་རྡོ་རྗེའི་ཐུགས་ལ་གནས། །རྩུབ་འགྱུར་ཚལ་དུ་དགོངས་པ་རྙེད་
པར་འགྱུར། ། ཞེས་གསུངས་པ་དང་སྐད་ཅིག་གིས་རྩུབ་འགྱུར་ཚལ་གྱི་དུར་ཁྲོད་ཆེན་
པོར་རྫུ་འཕྲུལ་གྱིས་བྱོན་ཏེ་སློབ་དཔོན་ཤྲཱི་སེངྷ་ལ་ཕྱག་དང་བསྐོར་བ་མཛད་ནས་རྗེས་

ཡ་ཆེན་ཆོས་འབྱུང་།
སུ་བཟུང་བར་ཞུས་པས་གནང་སྟེ། རྫོགས་པ་ཆེན་པོ་ནམ་མཁའ་དང་མཉམ་པའི་རྒྱུད་
ལ་སོགས་པ་སེམས་ཀློང་མན་ངག་གི་སྐོར་མཐའ་དག་གསུངས་ཤིང་། ཁྱད་པར་ཐིག་ལེ་
ཕྱི་ནང་གསང་བའི་སྐོར་མ་ལུས་པ་གསན་དུས། ཡང་ཞུས་པ། སློབ་དཔོན་ཆེན་པོ་
ལགས། ཚེ་འདི་ཉིད་ལ་ཟག་བཅས་ཀྱི་ཕུང་པོ་མི་སྣང་བར་ལོངས་སྤྱོད་རྫོགས་པའི་
སྐུའི་ཞིང་ཁམས་མཐོང་ཞིང་། ཆོས་ཀྱི་སྐུའི་ཞིང་ཁམས་སུ་སངས་རྒྱས་པའི་གདམས་
ངག་ཅིག་གནང་བར་ཞུ་འཚལ་ཞེས་གསོལ་བ་དང་། ཤྲཱི་སེངྷས་གསུངས་པ། རིགས་ཀྱི་
བུ་ཤིན་ཏུ་ལེགས་ཀྱིས་ཆོས་ཐམས་ཅད་ཀྱི་ཡང་རྩེ། ལྟ་བ་ཐམས་ཅད་ཀྱི་ཞེ་ཕུགས། ཐེག་
པ་ཐམས་ཅད་ལས་འདས་ཤིང་། མཁའ་འགྲོ་ཐམས་ཅད་ཀྱི་སྙིང་ཏིག གསང་བ་བས་ཀྱིས་
ཆེས་ཤིན་ཏུ་གསང་བའི་དོན། འོད་གསལ་རྡོ་རྗེ་སྙིང་པོའི་ཐེག་པ་ཆེན་པོ། སེམས་ལས་
འདས་པ། ཡིད་དཔྱོད་དང་བྲལ་བ་རྣམ་པར་ཤེས་པ་ཐམས་ཅད་ཀྱི་སྤྱོད་ཡུལ་དུ་མ་གྱུར་པ།
ཡིན་མིན་གྱི་མཐའ་ལ་མི་གནས་ཤིང་། ལྟ་སྒོམ་བསྐྱེད་རྫོགས་ཀྱི་ཡུལ་ལས་འདས་པ།
དུས་གསུམ་རྒྱལ་བ་ཐམས་ཅད་ཀྱི་ཡུམ། རིག་འཛིན་ཆེན་པོ་རྣམས་ཀྱི་ཉེ་ལམ། མཐར་
ཐུག་པའི་མན་ངག་བླ་ན་མེད་པ། ལོ་གསུམ་གྱིས་སངས་རྒྱས་ཀྱི་བྱང་ཆུབ་འགྲུབ་པའི་
གདམས་པ་ཞིག་ཡོད་ཀྱིས་བསྟན་པར་བྱའོ་གསུངས་ནས། རྫོགས་པ་ཆེན་པོ་ཡང་གསང་
བླ་ན་མེད་པ་མཁའ་འགྲོ་སྙིང་ཏིག་གི་དབང་དང་། དེའི་ཉམས་ལེན་མན་ངག་གི་ཡི་གེ་
རབ་ཏུ་མང་པོ་དང་། དེའི་རྒྱབ་རྟེན་སྒྲ་ཐལ་འགྱུར་རྩ་བའི་རྒྱུད། ཡི་གེ་མེད་པ་གཞིའི་རྒྱུད།
སྐུ་གདུང་འབར་བ་རྟགས་ཀྱི་རྒྱུད། རྫོགས་པ་རང་བྱུང་དབང་གི་རྒྱུད། ངོ་སྤྲོད་སྤྲས་
པའི་རྒྱུད། སྒྲོན་མ་འབར་བའི་རྒྱུད། རིག་པ་རང་ཤར་གྱི་རྒྱུད། རྡོ་རྗེ་སེམས་དཔའ་སྙིང་གི་
མེ་ལོང་གི་རྒྱུད། རིན་པོ་ཆེ་སྤུངས་པའི་རྒྱུད། ཉི་ཟླ་ཁ་སྦྱོར་གྱི་རྒྱུད། ནོར་བུ་ཕྲ་བཀོད་ཀྱི་
རྒྱུད། རིག་པ་རང་གྲོལ་གྱི་རྒྱུད། མུ་ཏིག་ཕྲེང་བའི་རྒྱུད། ཀུན་ཏུ་བཟང་པོ་ཐུགས་ཀྱི་མེ་
ལོང་གི་རྒྱུད། བཀྲ་ཤིས་མཛེས་ལྡན་གྱི་རྒྱུད། སེང་གེ་རྩལ་རྫོགས་ཀྱི་རྒྱུད། ཀློང་དྲུག་
78

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པའི་རྒྱུད། ཀུན་ཏུ་བཟང་མོ་ཀློང་གསལ་ཉི་མའི་རྒྱུད་དང་བཅོ་བརྒྱད་ཡོངས་སུ་རྫོགས་
པར་གསུངས་ཤིང་བསྟན་པ་གཏད་དེ་ལོ་ཉི་ཤུ་རྩ་ལྔའི་བར་དུ་གདམས་པའི་ཐོས་བསམ་
མཛད་ཅིང་བཞུགས་སོ། ། དེ་ནས་དུར་ཁྲོད་ཆེན་པོ་སོ་སའི་གླིང་དུ་བྱོན། ལོ་གསུམ་
བསྒྲུབས་པས། སྐྱེ་ཤི་གཉིས་སྤངས་རྡོ་རྗེའི་སྐུ་ཐོབ་སྟེ་སྤྲུལ་པས་ཡུལ་སྣ་ཚོགས་སུ་མི་
དང་མི་མ་ཡིན་གྱི་འགྲོ་བ་མང་པོ་ལ་ཕན་པ་མཛད་ཅིང་། ཁྱད་པར་རྒྱ་གར་གྱི་རྒྱལ་པོ་དྷརྨ་
པ་ལའི་མཆོད་གནས་སུ་ཉིན་པར་བཞུགས་ཤིང་། མཚན་མོ་དུར་ཁྲོད་ཆེན་པོ་བསིལ་
བའི་ཚལ་དང་། སོ་ས་གླིང་དང་། རབ་ཏུ་སྣང་བྱེད་དང་། དགའ་བྱེད་དང༌། བྷ་སིང་དང་།
ཐ་ཆུང་དང་། འཇིགས་བྱེད་ལ་སོགས་དུར་ཁྲོད་ཆེན་པོ་བརྒྱད་དུ་བྱོན་ཏེ། མཁའ་འགྲོ་
འབར་བའི་སྤྲིན་ཕུང་དང་ལྷན་ཅིག་གསང་སྔགས་ཀྱི་ཀུན་ཏུ་སྤྱོད་པས་གནས་པར་
མཛད་དོ།། །། ཤྲཱི་སེདྷ་ལས་གསན་པའི་ཡང་གསང་སྙིང་ཐིག་གི་མན་ངག་
རྣམས་ཐུགས་ཀྱི་གཟུངས་མ་མཚོ་རྒྱལ་ལ་མནོག་ཆོས་སུ་བསྩལ་ཏེ་གཏེར་དུ་སྦས་ཚུལ་
ནི༑ ཁྱད་པར་ཨོ་རྒྱན་ཆེན་པོས། ཤྲཱི་སེདྷ་ལས་གསན་པའི་ཡང་གསང་བླ་མེད་གསང་བ་
སྙིང་ཐིག་གི་སྐོར་རྣམས་བླ་མ་དང་མཁའ་འགྲོས་ལུང་བསྟན་པ་བཞིན། གསང་སྔགས་
རྒྱུད་སྡེ་ཡོངས་ཀྱི་བདག་མོ་ཐུགས་ཀྱི་གཟུངས་མ་མཚོ་རྒྱལ་ཁོ་ན་ལ་མནོག་ཆོས་སུ་
བསྩལ་བ་སྟེ།
མཁའ་འགྲོ་ཡེ་ཤེས་མཚོ་རྒྱལ་གྱི་རྣམ་ཐར།
༈ དེ་ཡང་མཚོ་རྒྱལ་འདིའི་འཁྲུངས་ཡུལ་མཁར་ཆེན་ཅོག་རོ་འབྲི་མཚམས་མང་
རྗེ་ཐོད་དཀར་ལེགས་དང་། གནུབས་བཟའ་རྒྱལ་མོ་མཚོ་འདུས་ཏེ་ཁྱིམ་འཛིན་པ་ལས།
རྒྱལ་མོ་མཚོའི་རྨི་ལམ་ན། ནམ་མཁའི་དཀྱིལ་ན་བུད་མེད་སྔོན་མོ་གཅིག་གིས་འོད་ཀྱི་
སྐར་མ་གཅིག་འཕངས་པ་ཁོང་པའི་ནང་དུ་སོང་བ་རྨིས་ནས་ཟླ་བ་དགུ་ངོ་བཅུ་ནས་བུ་མོ་
79

ཡ་ཆེན་ཆོས་འབྱུང་།
ཤིན་ཏུ་མཛེས་པ་དཔྲལ་བ་ན་རྡོ་རྗེ་རྒྱ་གྲམ་གྱི་རི་མོ་ཅན་ཨུཏྤལའི་དྲི་ངད་དང་ལྡན་པ་
གཅིག་བཙས་ཏེ་མཚོ་རྒྱལ་དུ་བཏགས་ནས་ཆེར་སྐྱེས་པ་ལས་རྒྱལ་པོའི་བཙུན་མོར་
བླངས་པ་ན། སློབ་དཔོན་ལ་ཤིན་ཏུ་དད་ཅིང་འཁོར་བའི་ཆོས་ལ་སྐྱོ་ནས་རྒྱལ་པོ་ལ་ཆོས་
བྱེད་པར་ཞུས་པས་གནང་སྟེ་སློབ་དཔོན་ལ་ཕུལ་ལོ། །དེ་ནས་སློབ་དཔོན་གྱིས་ལས་རྒྱ་
བགྱིས་ཏེ་གང་དུ་གཤེགས་པ་ཐམས་ཅད་དུ་བྱོན་ནས་བསྙེན་བཀུར་དང་། ཞབས་ཏོག་
མཛད་ཅིང་སྒྲུབ་པ་རྩེ་གཅིག་ཏུ་བྱས་པས་གྲུབ་པ་ཐོབ་སྟེ་མཆོག་དང་ཐུན་མོང་གི་དངོས་
གྲུབ་བརྙེས་སོ། །
འདིའི་རྣམ་ཐར་སྟག་ཤམ་གཏེར་བྱོན་འཇམ་མགོན་གསུང་འདི་ལྟར་། ན་མོ་གུ་
རུ་ཛྙཱ་ན་ཌཱ་ཀི་ནི་ཡེ། ཀུན་ཏུ་བཟང་མོ་ཤེས་རབ་ཕ་རོལ་ཕྱིན། །དབྱིངས་ཕྱུག་རྒྱལ་ཡུམ་
རྡོ་རྗེ་རྣལ་འབྱོར་མ། །དབྱངས་ཅན་ལྷ་མོ་ཡེ་ཤེས་མཚོ་རྒྱལ་ཞབས། ། བླ་མ་སྐུ་གསུམ་
མཁའ་འགྲོར་གསོལ་བ་འདེབས། །ཆོས་འཕགས་དྲུང་དུ་སྨོན་ལམ་ཆེན་པོ་ཐེབས། །
ཐུབ་པའི་སྤྱན་སྔར་གངྒཱའི་ལྷ་མོར་སྤྲུལ། །དག་པའི་ཞིང་དུ་འཕགས་མ་དབྱངས་ཅན་
མའི། ། སྐུ་ཡི་བཀོད་པར་བསྟན་ལ་གསོལ་བ་འདེབས། །གངས་ཅན་གདུལ་བྱ་འདུལ་
བའི་དུས་བབས་ཚེ། །མཁའ་ལས་ཐབས་ཤེས་ཡིག་འབྲུའི་རྣམ་པ་ཡིས། །སྒྲགས་ཡུལ་
མཁར་ཆེན་རིགས་ཀྱི་ལྷུམས་སུ་ཞུགས། །ལྟས་བཟང་དཔག་མེད་སྣང་ལ་གསོལ་བ་
འདེབས། །བྱ་ལོ་སྤྲེལ་ཟླའི་ཚེས་བཅུའི་ཉི་ཤར་དུས། །སྐུ་བལྟམས་ཚེ་ན་ས་གཡོས་
འབྲུག་སྒྲ་ལྡིར། །མེ་ཏོག་ཆར་བབས་བླ་ཡི་མཚོ་མོ་རྒྱས། །འཇའ་འོད་གུར་ཆེན་ཕུབ་ལ་
གསོལ་བ་འདེབས། །བལྟམས་མ་ཐག་ནས་དབྱངས་གསལ་ཚིགས་བཅད་གསུངས། །
མཁའ་ལས་ལྷ་མོ་མང་པོས་ཤིས་པ་བརྗོད། ། ཟླ་བ་གཅིག་ནས་ལོ་བརྒྱད་ན་ཚོད་
རྫོགས། །རྒྱལ་ཁམས་སྙན་པས་ཁྱབ་ལ་གསོལ་བ་འདེབས། །འཁོར་བའི་བརྩོན་རར་
ངེས་འབྱུང་ཤུགས་དྲག་པོས། །རྒྱལ་ཕྲན་སློང་བ་པོ་ལས་རིང་དུ་བྲོས། །མངའ་བདག་
8）

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཁྲི་སྲོང་ཐུགས་ཀྱི་བཞེད་པ་ལྟར། །ཁབ་ཀྱི་དམ་པར་བྱོན་ལ་གསོལ་བ་འདེབས། །འབྲི་
ཀློག་རིག་པའི་གནས་ཆེན་ལྔ་ལ་སོགས། །མཁས་པའི་བརྡ་བསྟན་ཙམ་གྱིས་ཐུགས་སུ་
ཆུད། །སྔོན་སྦྱངས་ལས་འཕྲོ་ཆོས་ལ་སད་པ་ཡིས། །ཆོས་ཀྱི་གཉེར་འཛིན་བསྐོས་ལ་
གསོལ་བ་འདེབས། །སློབ་དཔོན་པད་འབྱུང་མཆིམས་ཕུར་བཞུགས་པ་ཉིད། །རྒྱལ་
པོས་སྤྱན་དྲངས་རྒྱལ་སྲིད་མན་ཌལ་ཕུལ། །རྩོལ་མེད་ཐེག་པ་གནང་བར་གསོལ་
བཏབ་པས། །གསང་སྔགས་དཀོན་པར་བསྟན་ལ་གསོལ་བ་འདེབས། །སླར་ཡང་
མཚོ་རྒྱལ་དེ་མཐུན་དམ་རྫས་ཀྱི། །ཚོགས་འཁོར་ཕུལ་བས་དགྱེས་བཞིན་གནང་བ་
བསྩལ། །ཇོ་མོར་མངའ་གསོལ་དབང་གིས་བརྒྱུད་སྨིན་མཛད། །མཆིམས་ཕུར་གསང་
སྤྱོད་གཤེགས་ལ་གསོལ་བ་འདེབས། ། སྡེ་སྣོད་གསུམ་སོགས་ཐེག་པ་ཆེ་ཆུང་གི །དྲང་
དོན་རྒྱུ་འབྲས་ཆོས་ལ་བློ་སྦྱངས་ཤིང་། །དབྱངས་ཅན་ཞལ་གཟིགས་མི་བརྗེད་གཟུངས་
མཆོག་ཐོབ། ། མངོན་ཤེས་རྫུ་འཕྲུལ་བརྙེས་ལ་གསོལ་བ་འདེབས། །བསྒྲུབ་བྱ་ཚུགས་
ཐུབ་བཤད་བྱ་ཁོང་ཁྲོལ་ཅིང་། །ཤེས་བྱ་ཕུལ་ཕྱིན་ཐེག་དགུའི་ལ་ཤན་ཕྱེད། །ཆོས་དང་
ཆོས་མིན་ཤན་འབྱེད་ཀློང་ནས་བརྡོལ། །ལས་འབྲས་རང་མཚང་གཟིགས་ལ་གསོལ་
བ་འདེབས། །རྒྱུ་འབྲས་ལ་ཟློའི་ཟབ་གསང་བཙལ་བཞེད་ནས། །གུ་རུ་རྗེ་ལས་འདའ་
ཀའི་དམ་ཚིག་ནོད། །གཡའ་ལུང་བཀའ་འདུས་ཆོས་ཀྱི་རྒྱ་མཚོ་ཡིས། །ཐོག་མར་རྒྱུད་
སྨིན་མཛད་ལ་གསོལ་བ་འདེབས། །གཞོ་སྟོད་ཏི་སྒྲོར་རྗེ་དང་ལྷན་ཅིག་ཕེབས། །
ཚོགས་ཁང་ཆེན་མོར་བདེ་ཆེན་མཎྜལ་ཕུལ། །གསང་བའི་དབང་བཞིས་སྐུ་གསུང་
ཐུགས་སུ་སྨིན། །བླ་མའི་དག་སྣང་འབྱོངས་ལ་གསོལ་བ་འདེབས། ། ཟླ་བ་དྲུག་ཏུ་
དབང་དོན་རྩལ་སྦྱངས་པས། །དུས་སྦྱོར་རླུང་འགགས་རྟེན་འབྲེལ་བཅུ་གཉིས་དང་། །
གནས་སྐབས་བཞི་དག་བཅུ་གཉིས་ས་མཆོག་ནོན། །བསམ་ཡས་ཡོན་ཏན་ལྡན་ལ་
གསོལ་བ་འདེབས། །གུ་རུའི་ལུང་བཞིན་བལ་པོའི་ཡུལ་དུ་བྱོན། །མི་བསད་རོ་

ཡ་ཆེན་ཆོས་འབྱུང་།
བསླངས་གསེར་གྱིས་རིན་གཞལ་ནས། །ཐབས་ཀྱི་དཔའ་བོ་ཨཱ་ཙར་ས་ལེ་བླུས། །
གདུལ་དཀའི་འགྲོ་མང་བཏུལ་ལ་གསོལ་བ་འདེབས། ། བ་སུ་དྷ་ར་ཤཱཀྱ་དེ་མ་སོགས། །
ཕན་ཚུན་ཆོས་གསན་སླར་ཡང་ཏི་སྒྲོར་ཕེབས། །དགའ་བཞིའི་རྩལ་སྦྱངས་བཅུད་ཀྱི་
དངོས་གྲུབ་ཐོབ། །འབྱུང་ལྔ་རང་དབང་བསྒྱུར་ལ་གསོལ་བ་འདེབས། ། ཆོས་རྒྱལ་
གསོལ་བཏབ་ཡབ་ཡུམ་མཆིམས་ཕུར་ཕེབས། ། བླ་མེད་དཀྱིལ་འཁོར་བརྒྱ་དང་ཉི་ཤུ་ཡི། །
ཞལ་ཕྱེས་སྐལ་ལྡན་སུམ་བརྒྱ་སྨིན་པར་མཛད། །ཐུགས་སྒྲུབ་བཀའ་ཆེན་བབས་ལ་
གསོལ་བ་འདེབས། ། ཏི་སྒྲོར་བླ་མ་བསྒྲུབས་པས་བྱིན་ཆེན་ཐོབ། །སྣང་བ་ཐམས་ཅད་
བླ་མའི་རོལ་པར་ཤར། ། ཨོ་རྒྱན་མཁའ་འགྲོའི་གིང་སོགས་ཞིང་མཆོག་བརྗོད། །ངོ་
མཚར་བརྡ་ཆོས་གཟིགས་ལ་གསོལ་བ་འདེབས། །ཟས་གོས་ལུས་ངག་ཡིད་དང་
སངས་རྒྱས་བསྟན། །གཞན་དོན་སྙིང་རྗེའི་དཀའ་བ་ཆེན་པོ་བརྒྱད། །གུ་རུའི་བཀའ་
ལུང་ཇི་བཞིན་མཐར་ཕྱིན་ནས། །སོ་སོའི་གྲུབ་རྟགས་ཐོན་ལ་གསོལ་བ་འདེབས། །
གཡའ་གངས་མཚམས་སུ་གཏུམ་མོའི་བདེ་དྲོད་བརྙེས། །ཕལ་པའི་གོས་བྲལ་རུས་པའི་
རྒྱན་དྲུག་མཛེས། །སེངྒེ་རྫོང་དུ་སྨན་གྱི་བཅུད་ལོན་པས། །དྲང་སྲོང་སྨན་བླས་མཆོད་
ལ་གསོལ་བ་འདེབས། །གདོས་བཅས་ལུས་ཟད་འཇའ་ལུས་མཁའ་སྤྱོད་བརྙེས། །ངག་ནི་
ཚངས་དབྱངས་ཡན་ལག་དྲུག་བཅུ་རྫོགས། །སེམས་ལ་རྡོ་རྗེ་ལྟ་བུའི་ཏིང་འཛིན་ལྡན། །
མཆོག་མཐུན་དངོས་གྲུབ་བརྙེས་ལ་གསོལ་བ་འདེབས། ། ནེ་རིང་རྫོང་དུ་མི་དང་མི་
མིན་གྱི། །དཔུང་ཚོགས་བཏུལ་ནས་དད་པའི་གཞི་ལ་བཀོད། །མཐུ་ཆེན་ལྷ་འདྲེ་རྣམས་
ཀྱིས་སྲོག་སྙིང་ཕུལ། །བསྟན་པའི་སྲུང་མར་བཀོད་ལ་གསོལ་བ་འདེབས། ། སྤ་གྲོ་སྟག་
ཚང་ཟབ་ལམ་བརྟུལ་ཞུགས་སྤྱོད། །སྒོ་གསུམ་བདེ་ཆེན་རྡོ་རྗེ་གསུམ་དུ་གྱུར། །བཅུ་དྲུག་
ལང་ཚོས་སྒེག་པའི་གཟི་མདངས་འབར། །དཔའ་མོ་ཧེ་རུ་ཀ་ལ་གསོལ་བ་འདེབས། །
ཚེ་དཔག་མེད་པས་དབང་བསྐུར་ལུང་བསྟན་ཐོབ། །བགྲེས་རྒུད་མི་མངའ་ཚེ་ཡི་རིག་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
འཛིན་བརྙེས། །མཐའ་ཡས་དཀྱིལ་འཁོར་ཀུན་གྱི་གཙོ་མོར་གྱུར། ། ཚེ་བདག་མཐིང་འོད་
འབར་མར་གསོལ་བ་འདེབས། །མོན་མོ་བཀྲ་ཤིས་ཁྱེའུ་འདྲེན་རྗེས་སུ་བཟུང་། །འོན་ཕུ་
སྟག་ཚང་རྡོ་རྗེ་ཕུར་པ་གྲུབ། །སྟོང་གསུམ་ལྷ་འདྲེ་ཀུན་གྱི་སྲོག་སྙིང་ལོན། །དབྱིངས་ཕྱུག་
ཚོགས་རྗེ་མ་ལ་གསོལ་བ་འདེབས། །ལོག་པའི་བོན་རྣམས་རྫུ་འཕྲུལ་ནུས་པས་བཅོམ། །
སྡིག་བློན་མང་པོའི་ལས་ངན་སྐྱེ་རྒྱུན་བཅད། །དགེ་བདུན་དབྱེན་སེལ་ཐབས་དང་
ཐུགས་རྗེས་བཏུལ། །རྒྱལ་བསྟན་ཉིན་མོར་མཛད་ལ་གསོལ་བ་འདེབས། ། ཁ་རག་
གངས་དང་གཙང་གི་ཇོ་མོ་ནང༌། །འུག་པ་ལུང་དུ་སྙན་བརྒྱུད་བཀའ་བརྒྱུད་སྤེལ། །
ལས་ཅན་མི་བདུན་གྲུབ་ཐོབ་ལྔ་བརྒྱ་སོགས། །སྨིན་གྲོལ་དཔག་མེད་མཛད་ལ་གསོལ་བ་
འདེབས། །ཤམ་པོ་གངས་སུ་ཇག་པ་མི་བདུན་ལ། །ངོ་སྤྲོད་གྲུབ་བརྙེས་ཨོ་རྒྱན་ཡུལ་
དུ་བཏང་། །བལ་ཡུལ་མཁའ་འགྲོ་ཀ་ལ་སིདྡྷི་མ། །རྗེས་བཟུང་གདམས་པས་གྲོལ་ལ་
གསོལ་བ་འདེབས། །མཆིམས་བུར་གུ་རུ་རྗེ་དང་ལྷན་ཅིག་ཏུ། ། ལོ་གྲངས་བཅུ་གཅིག་
བཞུགས་ནས་ཐུགས་ཀྱི་མཛོད། །ལྷག་མེད་བུམ་པ་གང་བྱོའི་ཚུལ་དུ་བཞེས། །བཤད་
སྒྲུབ་བསྟན་པ་སྤེལ་ལ་གསོལ་བ་འདེབས། །ཐུགས་སྒྲུབ་བྱེ་བ་སྙིང་ཐིག་ཁྲི་ཕྲག་སྐོར། །
རྒྱུད་ལུང་མན་ངག་ཟབ་ཅིང་རྒྱ་ཆེའི་ཆོས། །ཤོག་སེར་ངོས་སུ་བརྡ་ཡིག་དུ་མར་བཀོད། །
ཟབ་གཏེར་བཅའ་གཞི་བསྒྲིགས་ལ་གསོལ་བ་འདེབས། །ཡབ་ཡུམ་གྲུབ་རིགས་ལྷན་
ཅིག་དབུས་གཙང་ཁམས། །ཞབས་ཀྱིས་བཅགས་ནས་སྒྲུབ་པས་བྱིན་གྱིས་བརླབས། །
ས་འོག་གཏེར་གྱི་བཀང་ནས་ཁ་བྱང་བཞག །ལས་ཅན་ལུང་བསྟན་མཛད་ལ་གསོལ་བ་
འདེབས། །གུ་རུ་སྲིན་ཡུལ་ཕེབས་པའི་སྐྱེལ་མའི་ལམ། །ཚ་ཤོད་རོང་དུ་ཨ་ཏི་ཁྱབ་
བརྡལ་ཆེའི། །གདམས་པ་ཡོངས་རྫོགས་ལུང་བསྟན་མཐར་ཐུག་དང་། །འདས་རྗེས་རྣམ་
གསུམ་ཐོབ་ལ་གསོལ་བ་འདེབས། །ཤངས་དང་ཟབ་བུར་བཞུགས་ནས་སྐལ་ལྡན་
རྣམས། །སྨིན་གྲོལ་སར་བཀོད་ཨ་ཏིའི་དགོངས་པ་ལ། །མཉམ་པར་བཞག་པས་རིག་པ་
83

ཡ་ཆེན་ཆོས་འབྱུང་། །
ཚད་ལ་ཕེབས། །ཞིང་ཁམས་དྲུག་ཅུར་ཉུལ་ལ་གསོལ་བ་འདེབས། །བདུད་བློན་ཤནྟི་
དམྱལ་བའི་གནས་ནས་དྲངས། །ཟས་གོས་སྨན་ནོར་ལུས་སྲོག་སྐྱབས་སྦྱིན་སོགས། །
བདག་གཞན་བརྗེ་བའི་མཛད་པ་ངོ་མཚར་བས། ། ལྷ་ཀླུའི་དབང་པོས་བཏུད་ལ་གསོལ་བ་
འདེབས། །མཆིམས་བུར་ལྷ་སྲས་རྒྱལ་པོའི་མཆོད་གནས་མཛད། །བོད་ཡུལ་གུ་རུའི་
རྗེས་སུ་འབྲང་ཚད་ཀྱི། །གདམས་པའི་ཁུངས་གྱུར་ཆོས་བརྒྱུད་འཛམ་གླིང་ཁྱབ། །འགྲོ་
དོན་ནམ་མཁའ་མཉམ་ལ་གསོལ་བ་འདེབས། །བོད་ཡུལ་མཐའ་དབུས་ཀུན་ཏུ་སྒྲུབ་
པ་མཛད། །ཕྱག་ཞབས་རྗེས་དང་ཡིག་འབྲུ་སྐུ་རྟེན་བཀོད། །མ་འོངས་དད་གུས་ལྡན་
པའི་སྐྱེ་འགྲོ་ཀུན། །འབྲེལ་ཚད་དོན་ལྡན་མཛད་ལ་གསོལ་བ་འདེབས། །གནས་ཆེན་
བརྒྱ་རྩ་གནས་ཕྲན་བྱེ་བ་བདུན། །གངས་ཆེན་ཉེར་ལྔ་རྫོང་ཆེན་བཅོ་བརྒྱད་དང་། །སྦས་
ཡུལ་བཅུ་གཉིས་ངོ་མཚར་གནས་མཆོག་བདུན། །གསང་བའི་གནས་ལྔར་གཤེགས་ལ་
གསོལ་བ་འདེབས། ། དེ་དག་རྣམས་སུ་ཆོས་ནོར་དམ་རྫས་ཀྱི། །གཏེར་ཁ་གྲངས་མེད་
སྦས་ཤིང་གཏེར་ཞབས་བསྡམས། །སྨོན་ལམ་ཤིས་པ་བརྗོད་པས་དུས་ཀུན་ཏུ། །དགེ་
ལེགས་རྒྱས་པར་མཛད་ལ་གསོལ་བ་འདེབས། །སྐར་ཆུང་རྡོ་རྗེ་དབྱིངས་ཀྱི་གཙུག་
ལག་ཏུ། །ལྷ་སྲས་མཆེད་གཙོས་སྐལ་ལྡན་མཆེད་ལྕམ་རྣམས། །འདུས་པ་སྐོར་གསུམ་
ལ་སོགས་ཟབ་རྒྱས་ཀྱི། །ཆོས་སྒོས་སྨིན་གྲོལ་མཛད་ལ་གསོལ་བ་འདེབས། །གསང་
འདུས་སྒྲུབ་ཚེ་གུ་རུ་དངོས་སུ་བྱོན། །ཞག་བདུན་བཞུགས་ནས་ལྷ་སྲས་སྨིན་གྲོལ་
མཛད། །དགོངས་པ་རང་གྲོལ་ལ་སོགས་སྔོན་མེད་ཀྱི། །གདམས་ཟབ་ཐུགས་རྗེས་
སྩལ་ལ་གསོལ་བ་འདེབས། །མཁར་ཆུར་ཕེབས་ནས་དགོངས་པ་མཉམ་བཞག་པས། །
ཆོས་ཉིད་ཟད་པའི་སྣང་བ་མངོན་དུ་གྱུར། །རིགས་དྲུག་གནས་སུ་གང་འདུལ་སྤྲུལ་པ་
ཡིས། །འཁོར་བ་དོང་ནས་སྤྲུགས་ལ་གསོལ་བ་འདེབས། །འཕགས་པའི་ཡུལ་ནས་
མནྡ་ར་བ་བྱོན། །གདམས་ངག་གད་དར་ཆོས་ཀྱི་བགྲོ་བ་མཛད། །ཕན་ཚུན་ཆོས་གསན་

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བསྔགས་བརྗོད་མེ་ཏོག་འཐོར། །ཤིས་པས་དབྱངས་སྙན་སྤེལ་ལ་གསོལ་བ་འདེབས། །
སླར་ཡང་ཤངས་ཀྱི་ཟབ་བུ་ལུང་དུ་བྱོན། །ཚོགས་འཁོར་ཆེར་མཛད་རྩ་སློབ་བཅུ་གཅིག་
ལ༑ ༑སྙན་བརྒྱུད་དམར་བ་སྙིང་འདྲའི་མན་ངག་ནི། །བརྒྱ་རྩ་གནང་བར་མཛད་ལ་
གསོལ་བ་འདེབས། །ལས་ལྡན་སོ་སོས་གསོལ་བ་བཏབ་པ་ལས། །ཞལ་གདམས་ལུང་
བསྟན་ཕྱི་ཚིག་བསླབ་བྱ་སྩལ། །ཡོངས་དྲིལ་དགུང་ལོ་ཉིས་བརྒྱ་བཅུ་གཅིག་ཏུ། །བོད་
ཡུལ་གདུལ་བྱ་བསྐྱངས་ལ་གསོལ་བ་འདེབས། །བྱ་ཟླའི་ཚེས་བརྒྱད་གནས་གསུམ་
མཁའ་འགྲོ་དང༌། །རྔ་ཡབ་སྲིན་པོ་སྡེ་བརྒྱད་བསུ་བ་སླེབས། །བོད་ཁམས་ལྷ་མིའི་ཞུས་
ལན་དགུ་སྐོར་དང་། ། ཆེ་དགུར་ལུང་བསྟན་གནང་ལ་གསོལ་བ་འདེབས། །མོན་བལ་
མཁའ་འགྲོ་ཐུགས་ཀའི་གཡས་གཡོན་བསྡུས། །ཚེས་བཅུར་མཁའ་འགྲོ་སྡེ་བཞིས་
བཏེགས་པ་ཡིས། །འོད་ཀྱི་འདོ་ལེར་འོད་ཀྱི་གོང་བུ་བཞུགས། །བརྩེ་བས་ཞལ་ཆེམས་
སྩལ་ལ་གསོལ་བ་འདེབས། ། ངོ་བོ་གཞོན་ནུ་བུམ་སྐུར་མངོན་བྱང་ཆུབ། །རྣམ་པ་རྔ་ཡབ་
པདྨ་འོད་དུ་བྱོན། །མཁའ་འགྲོ་མཐིང་འོད་འབར་མའི་ཚུལ་བཟུང་ནས། །སྲིན་རྒྱལ་
གཟུངས་མ་མཛད་ལ་གསོལ་བ་འདེབས། །གང་གི་སྐུ་གསུང་ཐུགས་ཡོན་ཕྲིན་ལས་ནི། །
གུ་རུ་ཉིད་དང་མཉམ་པ་ཉིད་གྱུར་ནས། །ནམ་མཁས་གར་ཁྱབ་མི་ཟད་རྒྱན་འཁོར་ལྔས། །
ཁྱབ་ཅིང་འགྲོ་དོན་མཛད་ལ་གསོལ་བ་འདེབས། །ཁྱད་པར་བོད་ཡུལ་འགྲོ་ལ་རྗེས་བརྩེ་
བས། །རྣམ་འཕྲུལ་ཉེར་ལྔས་གཙོར་མཛད་དུས་རྟག་ཏུ། །རྒྱུན་མི་ཆད་པར་སྤྲུལ་དང་
ཡང་སྤྲུལ་སོགས། །གང་ལ་གང་འདུལ་སྟོན་ལ་གསོལ་བ་འདེབས། །ལས་ཅན་རྣམས་
ལ་སྤང་བླང་ལུང་སྩལ་ཅིང་། །བར་ཆད་སེལ་དང་དངོས་གྲུབ་སྩོལ་བ་ཡི། །སྡོང་གྲོགས་
མཛད་སོགས་བོད་ཁམས་རྟག་སྐྱོང་བའི། །མ་ཅིག་དྲིན་མོ་ཆེ་ལ་གསོལ་བ་འདེབས། །
དགོངས་པ་ཟབ་མོ་ནམ་མཁའ་མཉམ་པར་ཁྱབ། །ཐུགས་རྗེ་ཉི་མའི་དཀྱིལ་འཁོར་
ལས་ལྷག་གསལ། །བྱིན་རླབས་སྤྲིན་དང་དངོས་གྲུབ་སྦྲང་ཆར་ལས། །མྱུར་བའི་ཡུམ་ཆེན་
85

ཡ་ཆེན་ཆོས་འབྱུང་།
མོ་ལ་གསོལ་བ་འདེབས། །དད་ཅིང་གུས་པས་གསོལ་བ་བཏབ་པའི་མཐུས། །དྲི་མེད་ཡེ་
ཤེས་སྤྱན་གྱིས་རབ་གཟིགས་ལ། །ཐུགས་རྗེའི་ལྕགས་ཀྱུས་མྱུར་དུ་བཟུང་ནས་ཀྱང་། །
མཁའ་སྤྱོད་དག་པའི་ཞིང་དུ་འདྲེན་པར་མཛོད། ། སྐྱེ་དང་ཚེ་རབས་ཀུན་ཏུ་ཐུགས་རྗེས་
བཟུང་། །དུས་དང་རྣམ་པ་ཀུན་ཏུ་བྱིན་གྱིས་རློབས། །འདི་དང་གཏན་དུ་བདག་གི་བླ་
མ་མཛོད། །མཆོག་དང་ཐུན་མོང་དངོས་གྲུབ་མ་ལུས་སྩོལ། །ཀུན་བཟང་པད་འབྱུང་
ཡབ་ཡུམ་ཅི་འདྲ་བ། །དེ་འདྲ་ཁོ་ནར་བདག་ཀྱང་མྱུར་འགྲུབ་སྟེ། །རྣམ་ཐར་རྒྱལ་བ་ཀུན་
དང་དབྱེར་མེད་པས། །མཁའ་མཉམ་འགྲོ་ཀུན་སངས་རྒྱས་སར་འགོད་ཤོག ། །ཅེས་
གསུངས་པ་ལྟར་རོ། །
༈ དོན་བཞི་པ། དེ་ནས་སློབ་དཔོན་ཡབ་ཡུམ་གཞོ་སྟོད་ཏི་སྒྲོ་བྲག་ལ་སྒྲུབ་པ་
མཛད་པའི་དུས་སུ། ཡེ་ཤེས་ཀྱི་མཁའ་འགྲོ་མ་མང་པོས་ཇོ་མོ་ལ་བསྐུལ་བ། སློབ་དཔོན་
ཆེན་པོ་སྤྲུལ་པའི་སྐུའི་ཐུགས་ལ་ཚེ་འདི་ཉིད་ལ་གདོས་བཅས་ཀྱི་ཕུང་པོ་དག་ནས་སངས་
རྒྱ་བའི་གདམས་པ༑ མངོན་སུམ་སྙིང་ཏིག་གི་མན་ངག་ཟབ་མོ་བཞུགས་པས་གསོལ་བ་
ཐོབ་ཅིག་ཅེས་བསྐུལ་བ་དང་། དེའི་ཚེ་ཇོ་མོས་ཚོགས་ཀྱི་འཁོར་ལོས་མཆོད་ཅིང་ཕྱག་
དང་བསྐོར་བ་བྱས་ཏེ་ཞུས་པ། སློབ་དཔོན་ཆེན་པོ་ལགས། ཚེ་འདི་ཉིད་ལ་གདོས་
བཅས་ཀྱི་ཕུང་པོ་དག་ནས་སངས་རྒྱ་བའི་གདམས་པ་མངོན་སུམ་སྙིང་ཏིག་གི་མན་
ངག་གནང་ཚལ། ཞེས་ཞུས་པས། སློབ་དཔོན་ཆེན་པོའི་ཞལ་ནས། མཚོ་རྒྱལ་ཁྱེད་
ཀྱིས་ཞུས་པ་དེ་ཤིན་ཏུ་ལེགས་ཤིང་། ཚེ་འདི་ཉིད་ལ་གདོས་བཅས་ཤ་ཁྲག་གི་ཕུང་པོ་
འོད་གསལ་ལོངས་སྤྱོད་རྫོགས་སྐུའི་ཞིང་ཁམས་སུ་དག་ནས། ཆོས་སྐུ་ལྷུན་གྲུབ་ཏུ་
རིན་པོ་ཆེའི་སྦུབས་སུ་གཏན་སྲིད་ཟིན་པར་བྱེད་པའི་གདམས་པ་ཟབ་མོ་ཞིག་ཡོད་ཀྱི་
བསྟན་པར་བྱའོ། ། གསུངས་ནས། ཚོགས་ཁང་ཆེན་མོར་ཞི་ཁྲོ་དོན་གྱི་དཀྱིལ་འཁོར་
ཞལ་ཕྱེས་ནས། ཇོ་མོ་མཁར་ཆེན་བཟས་ཐོག་དྲངས་ཡེ་ཤེས་ཀྱི་མཁའ་འགྲོ་མ་འབུམ་
86

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཕྲག་གཅིག་ལ་དབང་བསྐུར་ནས་ཁྲིད་མཛད་དེ། རྒྱུད་བཅུ་བདུན་ཀློང་གསལ་དང་བཅོ་
བརྒྱད། དེ་དག་གི་མན་ངག་ཡི་གེ་རབ་ཏུ་མང་པོ་དང་བཅས་པ་གསུངས་སོ། །དེ་ནས་དེ་
རྣམས་ལས་རྒྱུད་རབ་ཏུ་རྒྱས་པའི་མན་ངག་རྣམས་ཕྱོགས་གཅིག་ཏུ་ཕྱེས། སློབ་དཔོན་
ཉིད་ཀྱིས་མཛད་པའི་ཟབ་འདུས་ཀུ་སུ་ལུའི་སྐོར་རྣམས་ཕྱོགས་གཅིག་ཏུ་ཕྱེས་ཏེ། སློབ་
དཔོན་དང་མཚོ་རྒྱལ་གྱིས་སོ་སོར་ཡི་གེ་བྲིས་ཏེ་དཀར་ཆག་ལ་མནན་ཏོ། །
དེའི་ཚེ་རྒྱལ་པོས་གདན་དྲངས་ཏེ། མཆིམས་ཕུར་སློབ་དཔོན་དང་། རྒྱལ་པོ་ཡབ་
སྲས་གཤེགས་ཏེ་ཚོགས་ཀྱི་འཁོར་ལོ་བརྒྱ་རྩ་མཛད་པ་ལས། བཙུན་མོ་དམ་པ་འབྲོམ་
བཟའ་བྱང་ཆུབ་སྨན་ལས་འཁྲུངས་པའི་སྲས་མོ་ལྷ་ལྕམ་པད་མ་གསལ་ཞེས་བྱ་བ་
དགུང་ལོ་བརྒྱད་ལོན་པ་ཞིག་ཤི་བས། ལྷ་སྲས་བུ་མོའི་རོ་ལ་གཟིགས་ཤིང་བཤུམས་ཏེ་མྱ་
ངན་མཛད་པས། སློབ་དཔོན་ཆེན་པོས་བཀའ་སྩལ་པ། ཀྱེ་མངའ་བདག་རྗེ། སྤྱིར་
འཇིག་རྟེན་གྱི་སྣང་བ་རྨི་ལམ་དང་འདྲ། །འདུས་བྱས་ཀྱི་མཚན་ཉིད་སྒྱུ་མ་ཡིན། །རྒྱལ་
སྲིད་མདང་གི་རྨི་ལམ་འདྲ། ། ཚེ་མི་རྟག་ཆུའི་ལྦུ་བ་འདྲ། །འདུས་པ་ཐམས་ཅད་འབྲལ་
བ་ཡིན། །འདུས་བྱས་ཐམས་ཅད་འདི་དང་འདྲ། ། མི་རྟག་རྟག་པར་མི་འཛིན་པར། ། སྐྱེ་
མེད་ཆོས་སྐུའི་དོན་ལ་སྦྱོངས། །ཞེས་གསུངས་ཤིང་། ཡང་རྒྱལ་པོས་ཞུས་པའི་དོན་དུ།
གཙུག་ལག་ཁང་དང་བསྟན་པའི་དར་གུད་འབྱུང་ཚུལ། ལྷ་ལྕམ་གྱི་སྐྱེས་རབས་དང་
བཅས་པ་རྒྱས་པར་གསུངས་ནས། མ་འོངས་པའི་དུས་སུ་ཟངས་མདོག་དཔལ་རིར་
རྒྱལ་པོ་དང་། མཚོ་རྒྱལ། ལྷ་ལྕམ་པདྨ་གསལ་དང་འོ་སྐོལ་ཞལ་མཇལ་ལོ་གསུངས་པས།
རྒྱལ་པོ་དགྱེས་པའི་ཕྱག་དང་བསྐོར་བ་མང་དུ་མཛད་དོ། །
དེ་ནས་ལྷ་ལྕམ་གྱི་རོའི་སྙིང་ཁར་ཤེས་རབ་མཚལ་གྱི་ཡི་གེ་ཎི་གཅིག་བྲིས་ཏེ་རྣམ་
ཤེས་བཀུག་པས་དབུགས་བྱུང་སྟེ་སྨྲ་ཤེས་པ་བྱུང་ངོ༌། །དེའི་ཚེ་གསང་བ་མཁའ་འགྲོ་
སྙིང་ཐིག་གི་དབང་བསྐུར་ནས་གསང་མཚན་པདྨ་ལས་འབྲེལ་རྩལ་དུ་བཏགས་ཤིང་།
87

ཡ་ཆེན་ཆོས་འབྱུང་།
བུ་མོའི་སྤྱི་བོར་དཔེ་སྒྲོམ་བཞག་ནས། མ་འོངས་པའི་དུས་སུ་ཆོས་འདི་དང་འཕྲད་ནས་
སེམས་ཅན་ལ་ཕན་ཐོག་པར་ཤོག་ཅིག ཅེས་སྨོན་ལམ་བཏབ་པོ། ། དེ་ནས་སླར་རྣམ་
ཤེས་དོན་པ་དང་། རོ་དེ་ཉིད་བསྲེགས་པའི་ཚུལ་བསྟན་ཞིང་མོའི་སྒྲིབ་པ་སྦྱོང་བའི་དོན་དུ།
སློབ་དཔོན་གྱིས་རྫུ་འཕྲུལ་མཛད་དེ་སྐད་ཅིག་ལ་ཨོ་རྒྱན་དུ་ཚོགས་ཀྱི་འཁོར་ལོ་མཛད་
དོ༑ ༑ཡང་སློབ་དཔོན་གྱིས་གསུངས་པ། ཇི་ལྟར་བྱུང་བ་དེ་དག་ཡི་གེར་ཐོབ་ཅིག ལྷ་
ལྕམ་མོ་རང་གི་སྐྱེ་བ་དང་འཕྲད་པའི་དུས་སུ་ཡིད་ཆེས་པའི་དགོས་པ་ཡོད་དོ། །ཞེས་
གསུངས་ཡི་གེར་བཏབ་བོ། །
དེ་ནས་ཇོ་མོས་ཞུས་པ། སྙིང་ཐིག་ཟབ་མོའི་གདམས་པ་སྤེལ་ལམ་སྦ་བར་བྱ། །
ཞེས་ཞུས་པས། སློབ་དཔོན་ཆེན་པོས་གསུངས་པ། འདི་ད་ལྟ་སྤེལ་བའི་དུས་ལ་མ་བབ་
པས་གཏེར་དུ་སྦེད་དགོས། ལྷ་ལྕམ་གྱིས་སྨོན་ལམ་བཏབ་པས་མོའི་ཆོས་སྐལ་ཡིན་ཞིང་།
མ་འོངས་པའི་དུས་སུ་སྙིང་ཐིག་སྔ་འགྱུར་འཆལ་ཏེ་ཅུང་ཟད་ནུབ་ཏུ་ཉེ་བ་ན། ཆོས་འདིས་
ཕན་ཐོགས་པར་འགྱུར་བས་གཏེར་དུ་སྦེད་དགོས་གསུངས་ནས། རྒྱུད་རབ་ཏུ་རྒྱས་པའི་
མན་ངག་དང་བཅས་པ་རྣམས་བུམ་ཐང་སྨད་ཀྱི་བྲག་སེང་གེ་འདྲ་བ་ལ་གཏེར་དུ་སྦས་
ཤིང༌། ཟབ་འདུས་ཀུ་སུ་ལུའི་སྐོར་རྣམས་དྭགས་པོ་དང་ལུང་ཁྲ་མོ་བྲག་ལ་གཏེར་དུ་
སྦས་ནས་གཟའ་དང་མ་མོ་དང་གཏེར་བདག་གི་མཁའ་འགྲོ་མང་པོ་ལ་གཏད་ནས། མ་
འོངས་པའི་དུས་སུ་སྐལ་ལྡན་ལས་ཅན་དེ་ལ་གཏོད་ཅིག་ཅེས་བཀའ་བསྒོ་བར་མཛད་དོ། །
གཞན་ཡང་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་གཏེར་ཁ་མང་དུ་སྦས་
༈ གསུམ་པ་གང་ཟག་སྙན་ཁུང་དུ་བརྒྱུད་པ་ནི། དེ་ལ་གུ་རུ་ནས་བརྒྱུད་པའི་ཉེ་
བརྒྱུད་གཏེར་མ་སྤྱིའི་རིམ་པ་དང་། སྐབས་དོན་གུ་རུ་ཡབ་ཡུམ་ནས་གཏེར་བཏོན་པདྨ་
ལས་འབྲེལ་རྩལ་ལ་བརྒྱུད་པ་པདྨའི་མཁའ་འགྲོ་སྙིང་ཏིག་གི་བརྒྱུད་ཚུལ་དོན་གཉིས་
88

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལས།
༈ དོན་དང་པོ། གུ་རུ་ནས་བརྒྱུད་པའི་ཉེས་བརྒྱུད་གཏེར་མ་སྤྱིའི་རིམ་པ་བཀོད་པ།
དེ་ཡང་བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་སློབ་དཔོན་ཆེན་པོ་བོད་དུ་གདན་དྲངས།
ལྷ་སྲིན་ཐམས་ཅད་དམ་ལ་བཏགས། བསམ་ཡས་མི་འགྱུར་ལྷུན་གྱིས་གྲུབ་པའི་
གཙུག་ལག་ཁང་བཞེངས། མཁན་སློབ་གཉིས་ཀྱིས་མེ་ཏོག་འཐོར་བས་ངོ་མཚར་གྱི་
རྟགས་སྣང་མཐའ་ཡས་པ་བྱུང་བ་སོགས་སྐུ་རྟེན་གཙུག་ལག་ཁང་རྟེན་དང་བརྟེན་པར་
བཅས་པ་བཞེངས། གསུང་རྟེན་དམ་པའི་ཆོས་བསྒྱུར་བ་ཡང་། རྒྱ་གར་གྱི་པཎ་ཆེན་
བརྒྱ་དང་རྩ་བརྒྱད། གཞན་ཡང་ལི་ཡུལ། རྒྱ་ནག ། ཞང་གཞུང་སོགས་ནས་མཁས་
པའི་ཚོགས་མང་པོ་སྤྱན་དྲངས་ནས། ལོ་ཙཱ་བ་སྐ་ཅོག་ཞང་གསུམ་སོགས་ཀྱིས་གཙོ་བོར་
བྱས་ཏེ། སྟོན་པའི་གསུང་རབ་མདོ་སྔགས་དགོངས་འགྲེལ་དང་བཅས་པ་རྒྱ་གར་ན་ཇི་
སྙེད་བཞུགས་པ་དང་། དཀོན་བརྩེགས་ལི་ཡུལ་དང་། ཕལ་ཆེན་རྒྱ་ནག་ནས་འགྱུར་བ་
སོགས་ཀྱིས་མཚོན་འཛམ་གླིང་ན་བཞུགས་པའི་གསུང་རྟེན་དམ་པའི་ཆོས་ཐམས་ཅད་
ལྷག་མ་མེད་པར་བོད་སྐད་དུ་བསྒྱུར། གདུལ་བྱ་ཐུན་མོང་གི་ངོར་གུ་རུ་པདྨས་མན་ངག་
ལྟ་ཕྲེང་དང་གསང་སྔགས་ལམ་རིམ་ཆེན་མོ་སོགས་གསང་སྔགས་ཕྱི་ནང་གི་རྒྱུད་དང་མན་
ངག་མང་པོ་གསུངས་ནས། སྔགས་ཀྱི་སྲོལ་འཛིན་གོས་དཀར་ལྕང་ལོའི་སྡེ་དང་།
མཁན་པོས་སད་མི་བདུན་རབ་ཏུ་བྱུང་སོགས་དམར་སེར་ངུར་སྨྲིག་གི་སྡེ་སྟེ། ཐུགས་རྟེན་
འཕགས་པའི་དགེ་འདུན་གྱི་སྡེ་ཚུགས། མཁན་སློབ་ཆོས་རྒྱལ་གསུམ་གདན་འཛོམས་ཏེ་
གངས་ལྗོངས་ཐམས་ཅད་རྒྱལ་བསྟན་རིན་པོ་ཆེའི་སྣང་བས་དཀར་འབྱམས་ཡུག་གཅིག་
ཏུ་བརྡལ་བར་མཛད།
ཐུན་མོང་མ་ཡིན་པ་རྗེ་འབངས་ཉེར་ལྔ་སོགས་ལས་ཅན་དག་པའི་ངོར་འདུས་པ་
ཆེན་པོ་ལན་གསུམ་ཚོགས་ནས། དང་པོ་བཀའ་བརྒྱད་བདེ་གཤེགས་འདུས་པ། གཉིས་
89

ཡ་ཆེན་ཆོས་འབྱུང་།
པ་བླ་མ་དགོངས་འདུས། གསུམ་པ་བཀའ་འདུས་ཆོས་ཀྱི་རྒྱ་མཚོ་སོགས་ཀྱི་དབང་དང་
སྒྲུབ་ཐབས་རྒྱུད་ལུང་མན་ངག་མཐའ་ཡས་པ་སྩལ། མངའ་བདག་རྒྱལ་པོས་ས་གཞི་
སྤོས་ཆུས་སོགས་མཎྜལ་ཚོམ་བུ་མདུན་མ་མཛད་དེ། མཁའ་འགྲོ་ཡེ་ཤེས་མཚོ་རྒྱལ་
ཐུགས་ཀྱི་གཟུངས་མ་དང་རྒྱལ་སྲིད་འབངས་འཁོར་དང་བཅས་པ་དབང་ཡོན་དུ་ཕུལ།
དེ་དག་གི་སྐབས་སུ་ཆོས་རྒྱལ་ཁྲི་སྲོང་ལྡེའུ་བཙན། གནུབས་སངས་རྒྱས་ཡེ་ཤེས། རྒྱལ་
བ་མཆོག་དབྱངས། ནམ་མཁའི་སྙིང་པོ། ཛྙཱ་ན་ཀུ་མཱ་ར། ཡེ་ཤེས་མཚོ་རྒྱལ། དཔལ་གྱི་ཡེ་
ཤེས། དཔལ་གྱི་སེང་གེ། བེ་རོ་ཙ་ན་སྟེ་བཀའ་བབ་སྙིང་གི་བུ་དགུས་གཙོར་བྱས་པའི་
དབང་དུས་སུ་རྟོགས་པ་བརྙེས་པའི་ གྲུབ་ཆེན་རྗེ་འབངས་ཉེར་ལྔ་སོགས་བྱོན།
དེ་ལས་ཀྱང་ཐུགས་སྲས་རྗེ་འབངས་གྲོགས་གསུམ་ཞེས་པའི་རྗེ་ཁྲི་སྲོང་ལྡེའུ་བཙན་གྱིས་
འོད་གསལ་གསང་བ་སྙིང་ཐིག་གི་བརྒྱུད་པའི་མན་ངག་སློབ་དཔོན་རྣམ་གསུམ་ལས་ཇི་
ལྟར་གསན་ཚུལ་ནི། བར་ཁང་གཡུ་ཞལ་ཅན་དུ་བཱི་མ་ལ་ནས་ཆོས་རྒྱལ་ཉིད་དང་། སྐ་བ་
དཔལ་བརྩེགས། གཉགས་ཛྙཱ་ན། ཉང་བན་ཏིང་འཛིན། ལྷ་སྲས་མུ་ཏིག་བཙན་པོ་དང་
ལྔས་འོད་གསལ་གསང་བ་སྙིང་ཐིག་གི་གདམས་ངག་བུམ་པ་གང་བྱོས་སུ་གསན།
དཔལ་གྱི་བསམ་ཡས་སུ་གུ་རུ་ནས་བརྒྱུད་པའི་གདམས་པ་ཡོངས་རྫོགས་གསན། དབང་
དུས་སུ་མེ་ཏོག་དབུས་སུ་བབས་པས། ཆེ་མཆོག་བདེ་གཤེགས་འདུས་པའི་ཞལ་
གཟིགས་ཏེ་རྟོགས་པ་མངོན་དུ་གྱུར། བེ་རོ་ནས་སེམས་སྡེ་སྔ་འགྱུར་ལྔ་དང༌། ཀློང་སྡེ་
ཟམ་པ་སོགས་ཟབ་ཆོས་མང་དུ་གསན། ཡང་བྲི་མ་དང་བེ་རོ་ཐུན་མོང་ནས་སེམས་སྡེ་ཕྱི་
འགྱུར་བཅུ་གསུམ་སོགས་གཙོ་བོར་མཛད་ནས་གསན། མདོར་ན་བཱི་མ་ལ་དང་། གུ་རུ།
བེ་རོ་སྟེ་རྫོགས་ཆེན་གྱི་ཤིང་རྟ་ཆེན་པོ་གསུམ་གྱི་ཟབ་ཆོས་ཡོངས་རྫོགས་གསན་ཏེ་སྒྲུབ་པ་
ཉམས་བཞེས་ཀྱིས་ཆོས་ཉིད་གཅེར་མཐོང་དུ་ངོ་འཕྲོད། དགོངས་པ་ཀློང་ཆེན་ཡངས་པའི་
མཁའ་ལ་གཏན་སྲིད་ཟིན་ཏེ་རྩ་བའི་ཆོས་ཀྱི་བདག་པོར་གྱུར། རིག་རྩལ་ཆོས་རབ་རྣམ་
9)

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
འབྱེད་ཀྱི་ཤེས་རབ་ཀློང་བརྡོལ་བས་བཀའ་ཡང་དག་པའི་ཚད་མ་སོགས་བསྟན་བཅོས་
མང་དུ་མཛད།
གཞན་ཡང་གངས་ཅན་ལྗོངས་འདིར་ལོ་པཎ་བརྒྱ་རྩ་སོགས་ཀྱིས་དམ་པའི་ཆོས་
ཇི་སྙེད་ཅིག་བསྒྱུར་བ་མཐའ་དག་མཚོ་རྒྱལ་དང་རྒྱལ་པོ་འདི་གཉིས་ཀྱིས་མ་གསན་པ་
གཅིག་ཀྱང་མེད། འདས་པའི་ལོ་སྟོང་ཕྲག་ལྷག་ཙམ་སྔོན་ནས་དུས་ད་ལྟའི་བར་དུ་
འཛམ་གླིང་ཡངས་པའི་ཐ་གྲུ་ཀུན་ཏུ་འོད་གསལ་རྫོགས་པ་ཆེན་པོ་གཙོ་བོར་བྱས་པའི་
རྒྱལ་བསྟན་རིན་པོ་ཆེ་འཆད་ཉན་བསྒོམ་སྒྲུབ་ཀྱིས་ཇི་བཞིན་ཉམས་སུ་ལེན་རྒྱུ་ཡོད་པ་ནི་
ཆོས་རྒྱལ་ཆེན་པོ་འདིའི་བཀའ་དྲིན་དང་ཐུགས་བསྐྱེད་རྨད་དུ་བྱུང་བའི་མཛད་རྣམ་རྣམ་
པར་དག་པའོ། །གཞན་ཡང་གུ་རུའི་ཞལ་སློབ་སྐུ་ལུས་དེ་ཉིད་ཀྱི་སྟེང་ནས་ཟུང་འཇུག་
འཇའ་ལུས་རྡོ་རྗེའི་སྐུ་བརྙེས་པ། མཆིམས་ཕུའི་གྲུབ་ཆེན་ཉེར་ལྔ། ཡང་རྫོང་གི་རྟོགས་
ལྡན་ཉེར་ལྔ། ཡེར་པ་དང་ཆུ་བོ་རིའི་འོད་ལུས་གྲུབ་པ་བརྒྱ་རྩ་བརྒྱད་རེ། ཤེལ་བྲག་གི་
སྔགས་པ་སུམ་བཅུ། མཚན་ལྡན་ཇོ་མོ་རྣམ་གསུམ། གྲུབ་ཐོབ་གཙང་པ་མི་བདུན། འོད་
སྐུར་གཤེགས་པའིམཁའ་འགྲོ་ཉེར་ལྔ་སོགས་གྲུབ་ཐོབ་ཕོ་མོ་གྲངས་ལས་འདས་པ་
བྱོན། རྗེ་འབངས་སོ་སོའི་ངོ་སྐལ་དུ། ཡི་དམ་རྩ་བ་གསུམ་དང་། བླ་རྫོགས་ཐུགས་
གསུམ་གྱིས་གཙོ་བོར་བྱས་པའི་རྫོགས་པ་ཆེན་པོའི་རྒྱུད་དང་སྒྲུབ་ཐབས་མན་ངག་
མཐའ་ཡས་པར་གདམས་པ་སྟེ། བསྟན་ཞབས་གཏེར་གྱི་སྐྱོང་བར་ཕྱི་རབས་ཀྱི་གདུལ་
བྱ་ལ་དགོངས་ཏེ་མཚོ་རྒྱལ་སོགས་ལས་ཅན་དག་པའི་འཁོར་དང་བཅས་བོད་ཀྱི་ས་གཞི་
རྟ་རྨིག་གང་ཙམ་མ་ལུས་པར་ཞབས་ཀྱིས་བཅགས། སྟོད་མངའ་རིས་གངས་བྲག །
དབུས་གཙང་གནས་ཆེན་ཉེར་གཅིག །མདོ་ཁམས་གནས་ཆེན་ཉེར་ལྔ། སྦས་ཡུལ་
རྒྱལ་པོ་གསུམ། ལུང་ལྔ། ལྗོངས་གསུམ། གླིང་གཅིག །དེ་རེ་རེ་ལའང་རྩ་བ་དང་ཡན་
ལག་གི་ཚུལ་དུ། རི་མཚོ་གངས་བྲག་ཐམས་ཅད་སྒྲུབ་གནས་སུ་བྱིན་གྱིས་བརླབས།

ཡ་ཆེན་ཆོས་འབྱུང༌།
གསང་སྔགས་ཀྱི་བསྟན་པ་མི་ནུབ་པ་དང་། རྟོག་གེ་བས་བསླད་ཅིང་བཅོས་སུ་མེད་
I，
པས་བྱིན་རླབས་མི་གཡེལ་བ་དང་། ལས་ཅན་གྱི་གདུལ་བྱ་རིམ་པར་འབྱུང་བ་སོགས་
ཕྱི་རབས་ལ་དགོངས་ཏེ། རྒྱལ་པོའི་བླ་གཏེར་བརྒྱ་དང༌། ཐུགས་གཏེར་ཆེན་པོ་ལྔ།
ཟབ་པའི་གཏེར་ཆེན་ཉེར་ལྔ་གཙོ་བོར་གྱུར་པའི་མིང་ཅན་མིང་མེད་ཀྱི་ཆོས་ནོར་དམ་
རྫས་ཀྱི་གཏེར་ཁ་གྲངས་ལས་འདས་པ་སྦས། དེ་དག་འདོན་པའི་དུས། འདོན་པའི་
གང་ཟག །ལས་ཅན་ཆོས་བདག །གསང་གྲོགས་ལས་རྒྱ་སོགས་ལུང་བསྟན་ཏེ། གུ་རུ་
ཡབ་ཡུམ་གྱིས་བཀའ་རྟགས་ཕྱག་རྒྱས་བཏབ། གཏེར་སྲུང་མ་གཟའ་དམ་གསུམ།
བདུད་བཙན་ཀླུ་གསུམ། སྲོག་བདག་རྣམ་གསུམ་སོགས་སྡེ་བརྒྱད་སོ་སོ་ལ་གཉེར་
གཏད། མོན་ཁ་ནེ་རེང་སེངྒེ་རྫོང་སོགས་སྟག་ཚང་མིང་ཅན་བཅུ་གསུམ་དུ་དཔལ་ཆེན་རྡོ་
རྗེ་གྲོ་ལོད་ཀྱི་སྐུར་བཞེངས་ནས་ལྷ་སྲིན་ཆེ་ཕྲ་དྲེགས་པ་ཅན་ཐམས་ཅད་དམ་ལ་བཞག །
ཕྱི་རབས་ཡིད་ཆེས་པའི་ཕྱིར་བུམ་ཐང་རྡོ་རྗེ་བརྩེགས་པ་སོགས་ལ་སྐུ་རྗེས་དང་། གནམ་
མཚོ་ཕྱུག་མོ་སོགས་གྲགས་པའི་མཚོ་ཆེན་བཞི་ལ་ཕྱག་རྗེས། སྤ་གྲོའི་བྲག་དཀར་པོ་
སོགས་ལ་ཞབས་རྗེས་རྡོ་རྗེ་བྲག་གི་ངོས་ལ་མར་ལ་པར་གྱིས་བཏབ་པ་བཞིན། རྗེས་
འཇུག་མོས་གུས་ཀྱི་རྟེན་དང་གདུལ་བྱའི་བསོད་ནམས་ཀྱི་ཞིང་དུ་མི་འགྱུར་བའི་རྟགས་
ཀྱིས་བཏབ་པར་མཛད་དོ།། །། །
༈དོན་གཉིས་པ། སྐབས་དོན་གུ་རུ་ཡབ་ཡུམ་ནས་གཏེར་བཏོན་པདྨ་ལས་
འབྲེལ་རྩལ་ལ་བརྒྱུད་པའི་པདྨའི་མཁའ་འགྲོ་སྙིང་ཏིག་བརྒྱུད་ཚུལ་ནི། ཟབ་ཆོས་རིན་པོ་
ཆེ་འདི་ཉིད་གུ་རུ་ཡབ་ཡུམ་ནས་གཏེར་བཏོན་པདྨ་ལས་འབྲེལ་རྩལ་ལ་བརྒྱུད་པ་སྟེ། དེ་
ཡང་མངའ་བདག་ཁྲི་སྲོང་ལྡེའུ་བཙན་གྱི་སྲས་མོ་ལྷ་ལྕམ་པདྨ་གསལ་ལ་དབང་དང་སྨོན་
ལམ་གཏད་རྒྱ་བཅས་སྩལ་ནས་ཕྱི་རབས་ལ་དགོངས་ཏེ་གཏེར་དུ་སྦས་པ་རྣམས། ཕྱིས་
ལུང་བསྟན་དུས་ལ་བབས་པ་ན་ལྷ་ལྕམ་པདྨའི་སྐྱེ་མཐའ་པདྨ་ལས་འབྲེལ་རྩལ་གྱིས་དང་
92

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལུང་ཁྲ་མོ་བྲག་ནས་གཏེར་ནས་བཞེས།
གཏེར་སྟོན་པདྨ་ལས་འབྲེལ་རྩལ་གྱི་རྣམ་ཐར།
༈ བླ་མ་དམ་པ་འདི་ནི་ཡུལ་གཉལ་དང་ལོ་རོའི་མདའ་འབྲིན་ཐང་ཀོ་རོ་བྲག་གི་
འདབས་ཞོལ་རི་ཞིང་ཞེས་པར། ཉང་གི་རིགས་སྔགས་བཙུན་ཕོ་མོ་གཉིས་ཀྱི་སྲས་སུ་
ལྕགས་མོ་ཡོས་ལོ་ལ་སྐུ་བལྟམས། ཆུང་ངུའི་དུས་ནས་ཆོས་ལ་མོས་པས་རབ་ཏུ་བྱུང་སྟེ་
མཚན་ཚུལ་ཁྲིམས་རྡོ་རྗེ་ཞེས་གྲགས་སོ། ཡབ་ཡུམ་གཉིས་པོ་སྒོ་ཞན་པའི་སྟབས་ཀྱིས་
ཤིན་ཏུ་དབུལ་ཞིང་སྡུག་པ་ཞིག་བྱུང་བ་དང་། གང་ན་ཉེ་བ་ཐམས་ཅད་ཀྱིས་སྙིང་དུ་མི་
སྡུག་པའི་དུས། ཉི་མ་གཅིག་འབྲིན་ཐང་ཀོ་རོ་ནས་ཕྱིན་པས། དགེ་འདུན་པ་ན་སོ་ཡར་
རྒན་གཅིག་དང་འཕྲད་བྱུང་བ་དང་། དགེ་བཤེས་ཁྱེད་གང་དུ་འགྲོ་བ་ཡིན་ཅེས་དྲིས་
པས། དགེ་འདུན་པ་ན་རེ། ང་གར་ཡང་མི་འགྲོ །ཁྱེད་ཀྱི་རྩར་ཡོང་བ་ཡིན་གསུངས་མ་
ཐག་ཨམ་ཕྲག་ནས་ཤོག་དྲིལ་གཅིག་བཏོན་ནས་བྱིན་ཅིང་བསྒོ་བ་འདི་ལྟར་བྱས་སོ། །
བུ་ཁྱེད་ཀྱིས་ཤོག་དྲིལ་འདི་ལ་ལེགས་པར་ལྟོས་ལ། ཚིག་གི་དོན་མ་ནོར་བར་གྱིས་ལ་
ལོངས་ཤིག །དངོས་གྲུབ་ཀྱི་སྐལ་བ་ཡོད་དོ་གསུངས་ནས། ཡུད་ཙམ་ཡེངས་པའི་བར་ལ་
དགེ་འདུན་པ་གར་སོང་མ་རྙེད། རྩད་མ་ཆོད་པ་བྱུང་ངོ་། །དེ་ནས་རང་ཡུལ་དུ་བྱོན་ནས་
ཉི་མ་གཅིག་ཤོག་དྲིལ་ལ་བལྟས་པས། ལོ་གཅིག་ཆུ་མོ་གླང་ལོ་ལ། ཁྱོད་ཀྱི་ནོར་སྐལ་
ལེན་པའི་དུས་ལ་སླེབས་པས་སྟོན་ཟླ་ར་བའི་ཚེས་བཅུ་ལ་སོང་ལ། དྭགས་པོའི་དང་
ལུང་ཁྲ་མོ་བྲག་ལོགས་ལ་གཏེར་མཚན་མཚལ་གྱི་གཡུང་དྲུང་རིས་ཤིག་ཡོད། དེ་ནས་
བཙལ་བའི་བྱང་ཤར་ན། རྡོ་ཆོལ་བྲེ་ཙམ་གཅིག་ཡོད། དེ་བཀོག་པའི་ནང་ནས་ཟབ་
གཏེར་རྣམས་ཐོན་ཅིག །ཅེས་ཟེར་བའི་ཡི་གེ་ཡོད་པ་དང་། པདྨ་ལས་འབྲེལ་རྩལ་གྱིས་
93

ཡ་ཆེན་ཆོས་འབྱུང་།
དང་ལུང་དུ་བྱོན་ནས། ཁྲ་མོ་བྲག་གི་ཕུག་པར་ཞག་གསུམ་བསྡད་ནས་ཟབ་གཏེར་
རྣམས་གདན་དྲངས་སོ། ། །
དེ་ནས་ཚུར་ལོག་པའི་ལམ་བྱར་ནས་ཚུར་ཡོང་པས་གཉལ་སྟོད་དུ་སླེབས། ཕྱོགས་
ཚེར་མ་ལུང་དུ་སོང་ནས་སྔགས་པ་གཅིག་གི་ཁྱིམ་དུ་བསྡད་པས། སྔགས་པ་བཟའ་ཚང་
གཉིས་ཀྱིས་ལྟོ་ཆང་གཟབ་པར་བྱིན། དེའི་ནུབ་མོ་གླེང་མོལ་མང་པོ་བྱས་པས། སྔགས་
པ་ན་རེ། ཁྱོད་ཁར་སང་གང་ནས་ཡོང་། དོན་ཅི་ལ་ཕྱིན་པ་ཡིན་ཅེས་དྲིས་པར་པདྨ་
ལས་འབྲེལ་རྩལ་གྱིས་གསུངས་པ། ངེད་ལ་སྔར་ལུང་བསྟན་ཞིག་བྱུང་བ་ལ་བརྟེན་ནས།
དྭགས་པོར་ཕྱིན་པ་ཡིན་གསུངས་པ་དང་། སྔགས་པ་ན་རེ། འོ་ན་ཟབ་གཏེར་རྙེད་དམ་
ཟེར། རྙེད་གསུངས་པས། གང་གང་ཡོད་ཟེར། མཁའ་འགྲོ་སྙིང་ཏིག་དང་། གཉེན་པོ་
ལྷ་གསུམ་གྱི་མན་ངག །གཟའ་བདུད་ཀྱི་སྒྲུབ་སྐོར་རྒྱུད་དང་བཅས་པ་ཡོད་གསུངས་
པས། འོ་ན་ངེད་ལ་དཔེ་སྒྲོམ་གྱིས་དབང་བྱེད་དགོས་ཟེར་བས། དཔེ་སྒྲོམ་གཏེགས་
ནས་སྔགས་པ་ཡབ་ཡུམ་སྲས་དང་བཅས་ལ་བྱིན་བརླབས་བྱས་སོ། །དེའི་ནང་པར་རང་
ཡུལ་དུ་འགྲོ་ཆས་བྱས་ཕྱིན་པ་དང་། སྔགས་པའི་བུ་རྒྱལ་སྲས་ལེགས་པ་རྒྱལ་མཚན་ཤིན་
ཏུ་དད་དེ་ཕྱག་ཕྱིར་བྱོན་ནས། རྗེས་སུ་བཟུང་སྟེ་གསང་བ་སྙིང་ཐིག་གི་ཆོས་བཀའ་
ཐམས་ཅད་གནང་། འབྲིན་ཐང་དུ་སླེབས། དེ་དུས་འབྲིན་ཐང་གི་མི་ཀུན་ན་རེ། ལས་
འབྲེལ་རྩ་ལ་སྔགས་བརྒྱུད་ཀྱི་བྱ་བ་གང་ཡང་མ་ནུས་པར། ད་ཁོ་ཟོག་ཅིག་བྱེད་འདོད་
པ་ཡིན། གཏེར་དང་ཅིའི་གཏེར་ཡོད་ཟེར། མི་མང་གིས་གླེང་མོ་བྱས་པར་གྱུར་ཏེ། དེ་
དུས་རང་ཡུལ་གྱི་མི་ལ་སྐྱོ་བ་སྐྱེས་ནས་རྒྱལ་ཁམས་ལ་བྱོན་པའི་དགོངས་པ་མཛད།།
ལེགས་པའི་རྒྱལ་མཚན། ནམ་མཁའ་དབང་ཕྱུག །རིན་རྡོར། དཔལ་སེང་དང་འཁོར་
བཞི་ཁྲིད་ནས་བྱོན། བྱར་དང་ཨེལ་དུ་ཞུགས་ནས་ཕྱིན་པས་ཡར་ཀླུང་དུ་ཕེབས། ཤེལ་
བྲག་ལ་ཞག་གསུམ་གྱི་གནས་འབྲེལ་བྱས། དེ་ནས་བསམ་ཡས་སུ་བྱོན། གཙུག་ལག་
94

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
ཁང་རྣམས་མཇལ། ཡང་མཆིམས་ཕུར་བྱོན། དགེ་གོང་གི་མཆོད་ཁང་ལ་ཞག་བདུན་
གནས་འབྲེལ་བྱེད་ཀྱིན་ཡོད་པ་ལ། ཞག་ལྔ་སོང་བའི་ནམ་ཕྱེད་རྡོ་རྗེ་ཕག་མོ་ཡིན་ཟེར་
བའི་བུད་མེད་དམར་མོ་ཞིག་བྱུང་ནས། པདྨ་ལས་འབྲེལ་རྩལ་འདིར་མ་སྡོད་ཅིག །ལས་
ལྡན་སློབ་བུ་ཞིག་དང་འཕྲད་པ་ཡོད་པས་ལྷ་སར་སོང་ཞིག་གསུངས་ནས་ལུང་བསྟན་
པ་དང་དཔོན་སློབ་ལྔ་ལྷ་སར་བྱོན། ཞག་ལྔའི་བར་དུ་བསྐོར་བ་བྱེད་ཅིང་སྡོད་པའི་དུས་
ཀརྨ་པ་རྗེ་རང་བྱུང་རྡོ་རྗེ་ལྷ་ས་སྐུ་འབུམ་ཐང་ན་སྒར་རྒྱབ་ཡོད་པས། རང་བྱུང་རྡོ་རྗེའི་
ཞལ་ནས། ལྷོ་རོང་གི་གཏེར་བཏོན་དཔོན་སློབ་རྣམས། ངེད་ཀྱི་རྩར་ཤོག་གསུངས་པའི་
བཀའ་ལུང་བྱུང་བ་དང་། དཔོན་སློབ་ལྔས་བྲམ་ཟེའི་ཤ་རིལ་གཅིག་དང་དར་ཁ་གང་གླ་
རྩི་བུབས་གཅིག་ཁྱེར་ནས་ཕྱག་འཚལ་ཏེ་ཕུལ་བས། ཀརྨ་པའི་ཞལ་ནས་རྗེ་དཔོན་
སློབ་ལྔ་ལ་གཏེར་ནས་བཏོན་པའི་གཏེར་ཆོས་རྣམས་ཡོད་དམ་ཡོད་ན་ང་ལ་སྟོན་
དགོས་གསུངས་པས། པདྨ་ལས་འབྲེལ་རྩལ་གྱི་ཞལ་ནས། ངེད་དཔོན་སློབ་ལྔ་བསྐོར་བ་
ལ་ཕྱིན་ནས་ཞག་ལྔ་སོང་གཏེར་ཆོས་ཀྱི་དཔེ་ཆ་རྣམས་བུ་དཔེ་ལ་ཕབ་ལོང་མ་བྱུང་བས་
ཤོག་སེར་གདན་དྲངས་ནས་ཡོད་ཞུས་པ་དང་། རྗེ་རང་བྱུང་རྡོ་རྗེའི་ཞལ་ནས། ཤོག་སེར་
རྣམས་གདན་དྲངས་ནས་ཡོད་པ་ནི་ལེགས་ངེད་ལ་སྟོན་ཅིག་གསུངས་པ་དང་། ཤོག་
སེར་རྣམས་གཟིགས་ཕུལ་བས། རྗེ་ཉིད་ཀྱིས་ལེགས་པར་གཟིགས་ནས་དབུ་ཐོག་ཏུ་
བཅབ་པ་ཞིག་བྱས་ནས་ཚུར་གཏད་བྱུང༌།
དེ་ནས་དཔོན་སློབ་ལྔ་སླར་ལོག་སྟེ་རྡོ་རིང་གི་རྩ་བ་རུ་དེའི་ནུབ་མོ་བསྡད་པས།
དེ་ནུབ་རང་བྱུང་རྡོ་རྗེའི་རྨི་ལམ་དུ་བུད་མེད་དམར་མོ་རུས་པའི་རྒྱན་ཆ་གྱོན་པ་ཞིག་བྱུང་
ནས། ཨོ་རྒྱན་ཐུགས་སྲས་པདྨ་ལས་འབྲེལ་རྩལ་ལ་གསང་སྔགས་ཀྱི་ཆོས་བཀའ་ཟབ་
མོ་རྣམས་ཞུས་ལ་དབུ་སྐྲ་ཡང་ཕུལ་ཅིག །དེ་ལྟར་བྱས་ན་ཕྱི་གཞུག་བསྟན་པ་དར་བར་
འགྱུར་རོ་ཞེས་མནལ་ལམ་ལ་བྱུང་བ་དང་། ནངས་པར་བང་ཆེན་བཏང་ནས་སྐུ་བདུན་
95

ཡ་ཆེན་ཆོས་འབྱུང་།།
དུ་ཤོག་གསུང་བྱུང་བ་དང༌། སྐུ་དྲུང་དུ་ཕྱིན་པས། རྗེ་རང་བྱུང་རྡོ་རྗེའི་ཞལ་ནས། ཁར་
སང་གི་ཤོག་སེར་རྣམས་ཀྱི་བཀའ་ལུང་བྱེད་དགོས་པར་འདུག་གསུངས། པདྨ་ལས་
འབྲེལ་རྩལ་གྱིས་ཁྱེད་སྐུ་ཆེ་བའི་དྲུང་དུ་འབུལ་མི་ཐུབ། ཅེས་ཞུས་པས། ཅིས་ཀྱང་བྱེད་
དགོས་གསུངས་པའི་བཀའ་ནན་བྱུང་བ་དང༌། བཀའ་ལྡོག་མི་ཕོད་པར་མཁའ་འགྲོ་
སྙིང་ཐིག་གི་ཤོག་སེར་རྣམས་ཀྱི་སྟེང་ནས་བཀའ་ལུང་རྣམས་རྫོགས་པར་ཕུལ། རྗེ་
འདིའི་ཞལ་ནས་ངེད་ཀྱི་དབུ་སྐྲ་ཡང་གསིལ་ཕྱག་ཀྱང་རྩེ་སྤྲོད་དུ་བྱའོ་ཞེས་གསུངས་པ་
བཞིན་གནང་སྟེ། རྗེ་རང་བྱུང་རྡོ་རྗེའི་བླ་མ་ཡང་མཛད་དོ། །དེ་ནས་ལོག་སྟེ་འབྲིན་ཐང་ཀོ་
རོ་བྲག་ལ་སྒྲུབ་པ་ཡང་ཟླ་བ་བདུན་བྱས། གུ་རུ་ཡབ་ཡུམ་དངོས་སུ་མཇལ་ཏེ། དགོངས་
བརྒྱུད་རྟོགས་པས་བྱིན་གྱིས་བརླབས་པར་མཛད་དོ། །དེ་དུས་ལེགས་པའི་རྒྱལ་མཚན་
ལ་བཀའ་ལུང་ཐམས་ཅད་ཡོངས་སུ་རྫོགས་པར་གནང་། ཡང་མཆོད་རྟེན་བྲག་མདུན་
དུ་སྒྲུབ་པ་ལ་བྱོན་ནས་ཟླ་བ་གསུམ་བཞུགས་པའི་དུས། ལེགས་པའི་རྒྱལ་མཚན་ཤོད་ན་
ཡོད་དུས། ཆོས་རྒྱལ་རིན་ཆེན་གླིང་པ་མཇལ་དུ་བྱོན་ཏེ། དེ་དུས་རིན་ཆེན་གླིང་པ་ལ།
ལེགས་པའི་རྒྱལ་མཚན་གྱི་གསུངས་པ། ད་ལྟ་གཏེར་བཏོན་རིན་པོ་ཆེ་སྐུ་མཚམས་ལ་
བཞུགས་འདུག་པས་མཇལ་ཁ་མེད་གསུངས་པ་དང་། འོ་ན་ཁྱེད་ཀྱིསབཀའ་ལུང་རྣམས་
གང་ཐོབ་པ་ང་ལ་བྱེད་དགོས་ཞུས་པས། རྒྱལ་སྲས་ལེགས་པས་རིན་ཆེན་གླིང་པ་ལ་
མཁའ་འགྲོ་སྙིང་ཐིག་གི་བཀའ་ལུང་རྣམས་རྫོགས་པར་བྱས་སོ། །དེ་ནས་སྤྲུལ་སྐུ་ལས་
འབྲེལ་རྩལ་སྐུ་མཚམས་གྲོལ་ནས། གཉལ་སྨད་དུ་བྱོན་པ་དང་། ལེགས་པའི་རྒྱལ་
མཚན་དང་རིན་ཆེན་གླིང་པ་གཉིས་མཇལ་དུ་བྱོན་པ། གཉལ་སྨད་སེ་ཆེན་འབུམ་པའི་
དྲུང་དུ་མཇལ་འཕྲད་བྱུང་ནས། སྤྲུལ་སྐུ་ལས་འབྲེལ་རྩལ་གྱི་ཞལ་ནས། ཁྱེད་གཉིས་
གར་འགྲོ་བ་ཡིན་གསུངས་པ་དང་། ངེད་གཉིས་ཆོས་རྗེ་མཇལ་དུ་ཡོང་བ་ཡིན་ཞུས་པས།
འོ་ན་འདིང་ཞིག་ངེད་རང་འབྲིན་ཐང་དུ་འགྲོ་བ་ཡིན་གསུངས་ནས། དཔོན་སློབ་རྣམས་
96

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རིམ་གྱིས་འབྲིན་ཐང་དུ་བྱོན། ཆོས་གླིང་དགོན་པར་བཞུགས་པའི་དུས། རིན་ཆེན་གླིང་
པ་ལ། རྒྱ་ནག་ལ་ཁའི་ཕ་ཝང་རུས་སྦལ་ནག་པོའི་གཏེར་གྱི་ལྡེའུ་མིག་ཡང་གཏད་ནས།
འོ་བུ་ཁྱོད་ཀྱི་ལྡེ་མིག་འདི་ཁྱེར་ལ། ཕ་ཝང་རུས་སྦལ་ནག་པོའི་གཏེར་རྣམས་ཐོན་ལ།
སེམས་ཅན་གྱི་དོན་གྱིས་ཤིག་ཅེས་གསུངས་སོ། དེ་ལྟར་བསྟན་འགྲོའི་དོན་མཛད་
བཞིན་པའི་མཐར་སྐུ་ཚེ་འདིར་མཁའ་འགྲོ་སྙིང་ཐིག་ཉམས་བཞེས་ཀྱི་དུས་ལས། སྤེལ་
བའི་དུས་མ་ཡིན་པར་ཅུང་ཟད་སྤེལ་བ་དང༌། གུ་རུའི་ལུང་བསྟན་གྱི་གཟུངས་མ་དང་མ་
འཕྲད་པར་བདུད་མོ་ཞིག་གིས་བར་ཆད་བརྩམས་པ་སོགས་རྟེན་འབྲེལ་གཞན་དབང་
གི་རྐྱེན་གྱིས་ཟབ་གཏེར་རྣམས་རྒྱལ་སྲས་ལེགས་པ་ལ་གཏད་ནས་གཟུགས་སྐུའི་བཀོད་
པ་གདོད་མའི་ནང་དབྱིངས་སུ་བསྡུས་སོ།། །། །
རྒྱལ་སྲས་ལེགས་ལྡན་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རྒྱལ་སྲས་ལེགས་པས་གསན་ཏེ། དེ་ཡང་
དཔལ་ལྡན་བླ་མ་དམ་པ་སྤྲུལ་སྐུ་ལེགས་ལྡན་གྱི་འཁྲུངས་ཡུལ་ནི། གཉལ་སྨད་ཆོས་གྲོ་
སེ་བ་ལུང་ཞེས་བྱ་བའི་གནས་སུ། སྔགས་རྒྱུད་ཁྱད་པར་གྱི་རིགས་སློབ་དཔོན་དབང་ཕྱུག་
རྒྱལ་དང་གྲུ་མོ་རྡོ་རྗེ་དགོས་གཉིས་ཀྱི་སྲས་སུ་འཁྲུངས་ཏེ། སྐུ་ཆུང་ངུའི་དུས་ནས་སྔོན་གྱི་
སྐྱེ་བ་མང་པོ་དྲན་པ་དང་། ཡི་གེ་འབྲི་ཀློག་བསླབ་མ་དགོས་པར་མཁྱེན་པ་དང་། ཐུགས་
རབ་ཆེན་པོ་མངའ་འོ། །གྲུབ་ཐོབ་ཨོ་རྒྱན་པ་དང་། རྟོགས་ལྡན་མགོན་པོ་ཡེ་ཤེས་ཀྱིས་
ཀྱང་སེམས་ཅན་ལ་ཕན་ཐོགས་པའི་སྐྱེས་བུ་ཞིག་འོང་བར་འདུག་གསུངས་ནས་ལུང་
བསྟན། དགུང་ལོ་བརྒྱད་ལོན་དུས་ཡེ་ཤེས་ཀྱི་མཁའ་འགྲོ་མས་དངོས་སུ་ལུང་བསྟན་
ཞིང་ཡབ་མེས་ཀྱི་ཟབ་ཆོས་རྣམས་ཀྱི་བདག་པོར་བྱིན་གྱིས་བརླབས་སོ། །དེ་ནས་

ཡ་ཆེན་ཆོས་འབྱུང་།
གསུང་རབ་ཀྱི་གནས་ལ་ཐོས་བསམ་མཛད་པའི་ཚུལ་ནི། ཡབ་ལས་རིག་པ་བཀླག་པ་
སྒྲའི་བསྟན་བཅོས། རྣམ་བཞག་ཞིབ་མོ་གངྒཱའི་ཆུ་རྒྱུན། སྐྱེ་བོ་གསོ་བའི་ཐིག་པ་རྩ་
འགྲེལ་དང་བཅས་པ། རྟ་མགྲིན་དང་། ཐུགས་རྗེ་ཆེན་པོ་དང་། སྒྲོལ་མའི་རྒྱུད་སྒྲུབ་
ཐབས་དང་བཅས་པ་དང་། མ་མགོན་གྱི་རྒྱུད་མན་ངག་དང་བཅས་པ་རྣམས་གསན་
ནས་མཁྱེན་པར་མཛད་ཅིང་། བླ་མ་ཐམས་ཅད་མཁྱེན་པ་ཞེས་བྱ་བ་ལས། ཞི་བྱེད་
བརྒྱུད་པ་ཕྱི་མའི་དབང་དང་གདམས་པ་རྣམས་གསན་ཏོ། །
ཁུ་བོ་བླ་མ་རྒྱལ་སྲས་བརྩོན་དབང་པའི་དྲུང་དུ་སློབ་གཉེར་ལ་བྱོན་དུས་བླ་མའི་
གསུང་གིས་རྨིས་ལྟས་ཤིན་ཏུ་བཟང་། སེམས་ཅན་ལ་ཕན་ལེགས་པར་ཐོགས་པ་གཅིག་
འོང་བར་འདུག་པས། ཁྱེད་ཀྱི་མིང་རྒྱལ་སྲས་ལེགས་ལྡན་ཐོགས་ཤིག་གསུངས་སོ། །
དེའི་ཚེ་དཔལ་གསང་བ་སྙིང་པོའི་རྒྱུད་དང་། བརྟག་གཉིས་གསན་ནས་ནན་ཆགས་
མཛད་དེ། བཤད་པ་མཛད་ཅིང་། གཞན་ཡང་འཇམ་དཔལ་ཁ་ཐུན་གྱི་རྒྱུད་དང་།
འཇམ་དཔལ་ཚེ་བདག་ཁྲོ་བོ་འདུས་པའི་སྐོར་དང་། བདེ་མཆོག་མན་ངག་དང་བཅས་པ།
ཁྲོ་ཕུའི་ལོ་ཙཱ་ནས་བརྒྱུད་པའི་ཆོས་སྐོར་རྣམས་དང་། འཇིག་རྟེན་མགོན་པོ་ཆོས་རྗེ་འབྲི་
གུང་པའི་ཆོས་སྐོར་ལ་སོགས་པ་གདམས་པ་མང་དུ་ཞུས་སོ། །སངས་རྒྱས་དབོན་གཞོན་
ལས་རོ་སྙོམས་སྐོར་དྲུག་ལ་སོག་ས་པ་འབྲུག་པའི་ཆོས་སྐོར་རྣམས་གསན་ཅིང་། བླ་མ་
ཆོས་རྒྱལ་འཛོམ་པ་ལས། ཕར་ཕྱིན་ཤེས་རབ་སྒྲོན་མེ་དང་། དཔལ་གསང་བ་འདུས་པ།
དགྱེས་རྡོར་རྔོག་ལུགས་དང་། སངས་རྒྱས་ཐམས་ཅད་པ་དང་། ཕག་མོ་དཔྱལ་གྱི་ཆོས་
དྲུག་ལ་སོགས་པ་ཞུས་སོ། །བོན་སྒོམ་སྣང་བ་རྒྱ་ཡན་ལས། དོ་ཧ་སྐོར་གསུམ་འགྲེལ་པ་
བལ་ལུགས་དང་བཅས་ཞུས་ཤིང་། སློབ་དཔོན་གླན་ལས་མངའ་བདག་ཉང་རལ་གྱི་
གཏེར་ཁ་བདེ་གཤེགས་འདུས་པའི་བཀའ་ལུང་དང་། རྟ་མགྲིན་གྱི་རྒྱུད་ལྔ་སྒྲུབས་
ཐབས་དང་བཅས་པ་དང་། ཐུགས་རྗེ་ཆེན་པོ་འགྲོ་འདུལ་གྱི་ཆོས་སྐོར་དང་། མཁའ་འགྲོ་
98

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཡིད་བཞིན་ནོར་བུའི་སྒྲུབ་སྐོར་ལ་སོགས་པ་ཞུས་སོ། །གུ་རུའི་བརྒྱུད་འཛིན་ཉི་མའི་
འོད་ཟེར་ལས་བླ་མ་གསང་འདུས་སངས་རྒྱས་མཉམ་སྦྱོར། ཐུགས་རྗེ་ཆེན་པོ་ཡང་སྙིང་
འདུས་པ་ལ་སོགས་པ་ཞུས་ཤིང་། རི་ཁྲོད་རས་པ་ལས། གཟེར་ལྔ་དང་ལམ་མཆོག་མཐར་
ཐུག་ལ་སོགས་པ་ཞང་ཚལ་པའི་གདམས་ངག་སྐོར་རྣམས་གསན་ཏོ། །ཞིག་པོ་
འཇིགས་མེད་སྦས་པ་ལས། བི་མ་ལའི་དབང་ཁྲིད་ཟབ་པ་པོད་བཞི། རྒྱུད་བཅུ་བདུན་དང་
བཅས་པ་ཞུས་ཤིང་། རྣལ་འབྱོར་ཨཱཧཱུཾ་རྡོ་རྗེ་ལས་སྒྲགས་ཡང་རྫོང་མའི་གཏེར་ཁའི་
ཆོས་སྐོར་རྣམས་གསན་ཏོ། །འཇམ་དབྱངས་ཤེས་རབ་རིན་ཆེན་ལས་ལྔ་བསྡུས་ཀྱི་རྩིས་
དང༌། གསོ་བ་སྨན་དཔྱད་ཀྱི་སྐོར་དང་ཕན་བྱེད་ཀྱི་ལས་ཚོགས་མང་དུ་ཞུས་ཏེ་མཁྱེན་
པར་མཛད་དོ། །
ཁྱད་པར་དུ་ཚེ་རབས་ལས་ཀྱི་བླ་མ་གཏེར་བཏོན་པདྨ་ལས་འབྲེལ་དང་མཇལ། བླ་
མ་ཕན་ཚུན་གང་དུ་བྱོན་པའི་ཕྱག་ཕྱིར་འབྲངས། མཁའ་འགྲོ་གསང་བ་སྙིང་ཏིག་གི་དབང་
ཁྲིད་རྒྱུད་ལུང་མན་ངག་རྫོགས་པར་ཞུས་ཏེ་གདམས་ངག་གི་ཞུན་ཐར་བཅད། གཏེར་
བཏོན་སྐུ་གཤེགས་ཁར། ཟབ་གཏེར་འདི་ཉིད་སྒྲུབ་པ་ཟབ་མོས་ཚུལ་བཞིན་ཉམས་སུ་
ལོངས། ལུང་ཟིན་ཆོས་ཀྱི་བདག་པོ་ཁྱེད་རང་ཡིན་གསུངས་ནས་ཤོག་སེར་ཀྱང་གནང་སྟེ།
གཏེར་དཔེ་རྣམས་ཆུད་མ་ཟོས་པ་གྱིས་དང་། ད་སྟེ་ལོ་ལྔ་ནས་ང་རང་དབུས་ཀྱི་གྲྭ་ཕུ་རུ།
ཕ་བསྟན་པ་དང་མ་བསོད་ནམས་སྐྱིད་ཀྱི་བུར་སྐྱེས་ཏེ། དེ་དུས་ཁྱེད་དང་འཕྲད་པར་བྱའོ་
སྨན་པ་དང་མ་བ་བཞིན
ཞེས་ཞལ་ཆེམས་གནང་བ་བཞིན
། ། ཉམས་ལེན་སྒྲུབ་པ་ལོ་བཅུ་གཉིས་སུ་གཞོལ་བས་
རྫོགས་པ་ཆེན་པོ་རང་སྣང་རིས་མེད་པའི་དགོངས་པ་ཐུགས་ལ་འཁྲུངས། ལྟ་སྒོམ་གྱི་
ནམགོངས་པ་ཐུགgའི་ཞལ
གདིང་ཚད་མངོན་དུ་གྱུར་ཏེ། ཟངས་མདོག་དཔལ་རིར་གུ་རུ་པདྨའི་ཞལ་མཇལ་བ་དང་།
གནུབས་ནམ་མཁའི་སྙིང་པོས་སེང་ལྡེང་གི་རྔ་གཏད་ནས་ལས་ཅན་གྱི་སློབ་མར་ལུང་
བསྟན་པ་སོགས་མཚན་ལྟས་བཟང་པོ་མང་དུ་བྱུང་ཞིང་བཞུགས་པ་ལས། ཆོས་རྗེ་ཀརྨ་
99

ཡ་ཆེན་ཆོས་འབྱུང་།
པ་རང་བྱུང་རྡོ་རྗེས་ཀོང་པོར་གདན་འདྲེན་ཞུས་ཏེ་ཟབ་མོ་མཁའ་འགྲོ་སྙིང་ཐིག་གི་ཁྲིད་
གདམས་པ་དང་བཅས་པ་རྫོགས་པར་གསན་ཏེ། དགྱེས་ཚོར་ཆེན་པོ་མཛད་ཅིང་ཆོས་
བཀའ་དཀྲོལ་ནས་རྒྱ་ཆེར་སྤེལ་བར་མཛད་དོ། །དེའི་ཚེ་ཆོས་རྗེ་ལས་ཀྱང་། དུས་
འཁོར་གྱི་རྒྱུད་འགྲེལ་དྲི་མེད་འོད་དང་། མདོ་སྡེ་སྐྱེས་རབས་ཀྱི་ལུང་དང་། སྦྱོར་དྲུག་
ཆོས་དྲུག །ཡང་དགོན་པའི་རི་ཆོས་སྐོར་གསུམ་སོགས་གདམས་པ་མང་དུ་གསན་ཏོ། །
དེ་ལྟར་ངོ་མཚར་མཆོག་གི་བརྒྱན་པའི་དམ་པ་དེ་ཉིད། ཨོ་རྒྱན་ཆེན་པོས་ཟབ་
གཏེར་འདི་ཉིད་ཚུལ་དང་མཐུན་པར་སྤེལ་བའི་ལས་ཅན་གྱི་སློབ་མར་ལུང་བསྟན་ཞིང་།
ཞི་རྒྱས་དབང་དྲག་གི་ནུས་པ་ཆེན་པོ་མངའ་བ་དང༌། གཏེར་ཡིག་ནས་ལུང་བསྟན་པ་
ལྟར་སྐུ་ཚེ་མཐར་ཕྱིན་ཞིང་གདུལ་བྱ་ལས་ཅན་རྣམས་སྨིན་གྲོལ་ལ་བཀོད་དེ། དགུང་ལོ་
བདུན་བཅུ་རྩ་བརྒྱད་སྦྲུལ་གྱི་ལོ་རྒྱལ་ཟླ་བའི་ཚེས་བཅུ་ལ་དགོངས་པ་ཆོས་ཀྱི་དབྱིངས་
སུ་གཤེགས་པའི་ཚུལ་བསྟན་ཏོ། ། སྐུ་གདུང་ལ་ལྷ་སྐུ་རིང་བསྲེལ་སོགས་མང་དུ་བྱོན།
ལུང་པ་འཇའ་ཡིས་ཁེངས་པ་སོགས་ངོ་མཚར་བའི་ལྟས་བཟང་དཔག་ཏུ་མེད་པ་དང་
བཅས་སྐལ་ལྡན་རྣམས་དད་པའི་ས་ལ་བཀོད་དོ།། །།
ཀུན་མཁྱེན་གྱི་རྣམ་ཐར་མདོར་ཙམ་བརྗོད་པ།
༈ དེ་ལྟ་བུའི་བླ་མ་དམ་པ་དེ་ཉིད་ལས། ཀུན་མཁྱེན་ཆོས་ཀྱི་རྒྱལ་པོ་དྲི་མེད་འོད་
ཟེར་གྱིས། སྔར་གཏེར་བཏོན་ལས་འབྲེལ་པས་ལུང་བསྟན་ཞལ་ཆེམས་བཞིན། རྒྱལ་
སྲས་ལེགས་ལྡན་པའི་དྲུང་དུ་བྱོན་ནས་སྔོན་རབས་གསུངས་པས། སྐུའི་བཀོད་པ་བརྗེ་
བ་ཙམ་མ་གཏོགས་ཁོ་བོའི་བླ་མ་དངོས་སུ་བྱོན་པར་དབང་ལུང་དགོས་པ་མི་འདུག་
གསུངས་པས། སྐྱེ་བ་སྔ་ཕྱི་བརྗེས་ཟིན་པས་དེ་མི་འོང་། བརྒྱུད་པ་བར་མ་ཆད་པ་ཞིག་
100

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དགོས་གསུངས་པ་བཞིན་དུ། མཁའ་འགྲོ་གསང་བ་སྙིང་ཐིག་རྒྱུད་ལུང་དབང་ཁྲིད་
གདམས་པ་རྫོགས་པར་གསན་པ་ནི། ཀུན་མཁྱེན་ཆོས་ཀྱི་རྒྱལ་པོ་ལ་གུ་རུ་ནས་ཉེ་བརྒྱུད་
གཏེར་མའི་རིམ་པ་བཀའ་བབས་ཚུལ་ལོ། །
འདི་བཞིན་ཀུན་མཁྱེན་ཆོས་ཀྱི་རྒྱལ་པོ་ནི་ཞིང་འདིའི་དབང་དུ་བྱས་ནའང་རང་
བཞིན་རྫོགས་པ་ཆེན་པོའི་བསྟན་པའི་ཆུ་མགོ་སྟོད་སྨད་ཆུ་མིག་འབུམ་གྱི་འབྱུང་གནས་
སུ་བྱོན་པས། ཀཿཐོག་པ་རྡོ་རྗེ་འབུམ་པ་དང་། འདན་སྒོམ་ཆོས་གྲགས་སོགས་ནས་
བརྒྱུད་པ་སྙིང་ཐིག་ཁམས་ལུགས་དང་། སྟག་མགོ་བྱ་བྲལ་ཆོས་རྗེ་ལས་ལྷ་ལུང་དུ་
བརྒྱུད་པ་སོགས་བརྒྱུད་ཚུལ་མཐའ་ཡས་ཅིང་བརྒྱུད་པ་དེ་དག་རེ་རེ་ལའང་དམ་པའི་
མཁས་གྲུབ་ཞལ་སློབ་ཡང་སློབ་དང་བཅས་པས་ས་སྟེང་ཆེན་པོ་འདིར་མ་ཁྱབ་པ་མེད་
པས་བརྗོད་ཀྱིས་ག་ལ་ལང་།
གཞན་ཡང་ཀུན་མཁྱེན་ཆོས་ཀྱི་རྒྱལ་པོ་ནས་མཁན་ཆེན་ཁྱབ་བརྡལ་ལྷུན་གྲུབ་
སོགས་རིག་འཛིན་ཆེན་པོ་འཇིགས་མེད་གླིང་པའི་བར་མན་ངག་འདིའི་རིང་བརྒྱུད་
དང༌། ཡང་ན་རིག་འཛིན་ཆེན་པོ་འཇིགས་མེད་གླིང་པ་དེ་ཉིད་ཀུན་མཁྱེན་ཆོས་ཀྱི་རྒྱལ་
པོས་ལན་གསུམ་གྱི་བར་ཡེ་ཤེས་ཀྱི་སྐུས་རྗེས་སུ་བཟུང་བཞིན་སྙིང་ཐིག་གཉིས་ཀྱི་
དགོངས་པ་ཆུ་བོ་གཅིག་འདྲེས་སུ་ལྷག་པ་མེད་ཅིང་མ་ཚང་བ་མེད་པ་དུས་མཐའི་སྐད་
ཅིག་མ་གཅིག་གི་ཡུན་ལ་ཡོངས་སུ་རྫོགས་པར་མཛད་པས་ཀུན་མཁྱེན་ཆེན་པོ་དེ་
གཉིས་ཀྱི་བར་དུ་བརྒྱུད་པའི་བླ་མ་གཞན་མཐའ་གཅིག་ཏུ་བརྒྱུད་མི་དགོས་པས་
གདམས་པའི་ཉེ་བརྒྱུད་ཐུན་མོང་མ་ཡིན་པ་ཞིག་ཀྱང་ཡིན་ནོ། །དེ་ལ་རེ་ཞིག་དགོས་པའི་
དབང་ལས་སྐབས་འདིར་རིང་བརྒྱུད་ཀུན་མཁྱེན་ཆེན་མོ་ནས་མཁན་ཆེན་ཁྱབ་བརྡལ་
ལྷུན་གྲུབ་སོགས་སུ་བརྒྱུད་པའི་ཚུལ་འདི་ཉིད་ཡང་དག་པར་ཞུ་བར་བྱེད་པ་ལ་ནི། །
101

ཡ་ཆེན་ཆོས་འབྱུང་།
མཁན་ཆེན་ཁྱབ་བརྡལ་ལྷུན་གྲུབ་ཀྱི་རྣམ་ཐར།
༈ ཀུན་མཁྱེན་བླ་མ་དམ་པ་དེ་ཉིད་ལས། མཁན་ཆེན་ཁྱབ་བརྡལ་ལྷུན་གྲུབ་
མཆོག་གིས་གདམས་པ་ཐམས་ཅད་བུམ་པ་གང་བྱོས་ཀྱི་ཚུལ་དུ་གསན། མཁན་ཆེན་
མཆོག་ནི་ལྷོ་བྲག་དྭངས་སྤྲོར་ཡབ་དཔལ་འདྲེན་དང་། ཡུམ་བསམ་གྲུབ་སྐྱིད་ཀྱི་སྲས་སུ་
འཁྲུངས། ཆུང་ངུ་ནས་དམ་པའི་རིགས་ཀྱི་ནུས་པ་གསལ་བར་སད། དགུང་གྲངས་ལྔ་
ནས་ཡི་གེ་འབྲི་ཀློག་སྦྱངས་པས་ཚེགས་མེད་པར་མཁྱེན། བཅུ་གསུམ་པར་ལྷ་ལུང་གི་
གདན་ས་སྟན་གཅིག་པའི་སྡེར་རབ་ཏུ་བྱུང་། ཉི་ཤུ་པ་ལ་ཆོས་ལུང་མཁན་ཆེན་བསོད་
ནམས་གྲགས་པ་ལས་བསྙེན་པར་རྫོགས། བཤེས་གཉེན་དུ་མ་ལས་ཕར་ཚད་འདུལ་
མངོན་སོགས་ནང་དོན་རིག་པར་མཁས་པར་སྦྱངས་པས་སྙན་པའི་གྲགས་པ་ཐོབ།
རྒྱལ་སྲས་ཐོག་མེད་ལས་སེམས་བསྐྱེད་དང་བློ་སྦྱོང་སོགས་གསན། གཞན་ཡང་འཇམ་
དབྱངས་ལེགས་ལྡན། བླ་མ་ཀུན་རིན་པ། གཏེར་ཆེན་རྡོ་རྗེ་གླིང་པ། ཡེ་ཤེས་རྒྱལ་པོ་
སོགས་ཡོངས་འཛིན་བཤེས་གཉེན་དུ་མ་ལས་མདོ་སྔགས་གསར་རྙིང་གི་ཆོས་བཀའ་
མང་དུ་གསན་ཅིང་ཆུབ་པར་མཛད། ཆོས་ལུང་མཁན་ཆེན་བྱང་སེམས་བསོད་ནམས་
གྲགས་པས་ལྷ་ལུང་ཇོ་གདན་སྡེའི་མཁན་པོར་བཀོས། དགེ་འདུན་རྣམས་ཆོས་དང་
ཟང་ཟིང་གཉིས་ཀས་མཐུན་པར་བསྐྱངས་ཏེ་ཕུན་སུམ་ཚོགས་པའི་ཞིང་དུ་བསྒྲུབས།
དེའི་ཚེ་ཀུན་མཁྱེན་ཆེན་པོ་ལྷོ་མོན་དུ་ཕེབས་དུས་མན་ཐང་གནས་སུ་སྤྱན་དྲངས། ཚེ་
རབས་ལས་ཀྱི་བླ་མར་ངེས་པས་དད་པ་གསུམ་གྱིས་བསྙེན། གསང་བ་བླ་ན་མེད་པའི་
དབང་ཁྲིད་སོགས་གདམས་པ་དུ་མ་གསན། ཀུན་མཁྱེན་མོན་དུ་ཕེབས་པའི་རྗེས་ལྷ་
102

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར
ལུང་གི་ཡང་དགོན་ཟེ་མཁར་དུ་སྒྲུབ་ཁང་བརྩིགས་ཏེ་རྣམ་གཡེང་གི་སྤྲོས་པ་ཐམས་ཅད་
བཅད་ནས་འོད་གསལ་རྫོགས་པ་ཆེན་པོའི་རྣལ་འབྱོར་ལ་རྩེ་གཅིག་པའི་ཉམས་ལེན་
ལོ་ལྔ་བར་མ་ཆད་དུ་བཞུགས་པས་རྫོགས་པ་ཆེན་པོ་རང་སྣང་རིས་མེད་ཀྱི་རྟོགས་པ་
མཐར་ཕྱིན། ཡི་དམ་ལྷ་དུ་མའི་ཞལ་གཟིགས། ཐོགས་པ་མེད་པའི་མངོན་ཤེས་ཀྱིས་
ལྐོག་གྱུར་རྣམས་གསལ་བར་ལུང་ཡང་སྟོན། ཀུན་མཁྱེན་ཆེན་པོ་མོན་ནས་སྤྱན་དྲངས་
གུས་པས་མཆོད། ཆོས་འཁོར་བསྐོར་བར་བསྐུལ། ཁྱད་པར་སྙིང་ཐིག་གི་གདམས་པ་
གསན་ཅིང་སྔར་གསན་པ་རྣམས་ལ་ཞུ་ཏིག་ཀྱང་མཛད། །
ཆོས་རྗེ་ཉིད་ཐུགས་ཤིན་ཏུ་དགྱེས་པས་ཐུགས་ཀྱི་སྲས་སུ་བཟུང་ནས་གདམས་
པའི་གཏད་རྒྱ་མཛད་ནས་ཆོས་འདི་གྲགས་པ་འོད་ཟེར་ལ་སྤྱོད་གསུངས། སྤྱིར་གསར་
རྙིང་གི་ཆོས་སྒོ་རབ་འབྱམས་ལ་དབང་འབྱོར་ཡང་། ཁྱད་པར་གསང་ཆེན་རྫོགས་པ་
ཆེན་པོ་ཆོས་རྗེའི་བཀའ་སྲོལ་ཉིད་བཤད་སྒྲུབ་ཀྱི་འཕྲིན་ལས་གཙོ་བོར་མཛད་པས།
སློབ་རྒྱུད་ཀྱང་སྤྲུལ་པའི་སྐུ་གྲགས་པ་འོད་ཟེར། གཏེར་ཆེན་རྡོ་རྗེ་གླིང་པ། གུ་རུ་དོན་
ཡོད་པ། སོགས་ཀྱིས་མཚོན་བསྟན་འཛིན་གྱི་སྐྱེས་མཆོག་བསམ་གྱི་མི་ཁྱབ་པ་སྨིན་
གྲོལ་ལ་བཀོད་ནས་མཐར་དགུང་གྲངས་གོ་བདུན་པ་ཞེས་པ་ས་ག་ཟླ་བའི་ཚེས་ཉི་ཤུ་
གཉིས་ལ་གཟུགས་སྐུའི་བཀོད་པ་ཆོས་ཀྱི་དབྱིངས་སུ་ཐིམས། གདུང་ཟླ་བ་གཅིག་གི་
རིང་མཆོད་ནས་ཞུགས་སུ་སྦྱངས་པས་རིང་བསྲེལ་མང་དུ་འཕེལ་བ་སོགས་ངོ་མཚར་
བའི་ཆོ་འཕྲུལ་གྱིས་ཐམས་ཅད་དད་པའི་གནས་ལ་བཀོད་དོ།། །།
སྤྲུལ་སྐུ་གྲགས་པ་འོད་ཟེར་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རྒྱལ་སྲས་སྤྲུལ་སྐུ་གྲགས་པ་འོད་ཟེར་གྱིས་
103

ཡ་ཆེན་ཆོས་འབྱུང་།
གདམས་པ་མ་ལུས་པ་བུམ་པ་གང་བྱོས་སུ་གསན། རྒྱལ་སྲས་དེ་ཉིད་ནི་། མཁའ་འགྲོ་
སྙིང་ཐིག་གི་ཞུ་ལན་གསེར་ཕྲེང་དུ། ལས་འབྲེལ་རྩལ་གྱི་སྐྱེ་བ་ཕྱི་མ། ལོངས་སྐུའི་ཞིང་
དར་གཅིག་ཉུལ། དེ་ནས་བུམ་ཐང་ཐར་པ་གླིང་དུ་སྐྱེ། ལོ་བཅོ་ལྔ་ནས་འགྲོ་བའི་དོན་
བྱེད། སྲས་ཟླ་བ་གྲགས་པ་ཞེས་བྱ་བ་རྟ་མགྲིན་གྱི་སྤྲུལ་པ་ཞིག་འབྱུང་། དེས་ཀྱང་འགྲོ་
དོན་བྱེད། ཅེས་སོགས་ལུང་བསྟན་པ་བཞིན་དུ། ཆོས་རྗེ་ཀུན་མཁྱེན་ཆེན་པོ་ཉིད་ལྷུན་
གྲུབ་འོད་གསལ་ཚད་ཕེབས་ཀྱི་སྣང་བར་འབྱམས་ཀླས་པའི་ཕྱིར་ལོངས་སྐུའི་ཞིང་ཉུལ་
བ་དང་། དེ་ལས་འགྲོ་བ་འདུལ་བའི་སྤྲུལ་པའི་སྐུ་སྲས་ཀྱི་ཚུལ་དུ་ཤར་བ་སྟེ། ཡུམ་སྐྱིད་
པ་ལགས་ཞེས་པའི་སྲས་སུ་འཁྲུངས། སྐུ་ཆུང་ངུ་ནས་དམ་པའི་ཆོས་ཀྱི་བག་ཆགས་སད།
ཡུམ་ལ་གྲོས་འདེབས་ཀྱི་མགུར་དང༌། དྲུང་དུ་འདུས་པ་རྣམས་ལ་ཆོས་ཀྱི་བརྡ་སྟོན་པ་
བྱུང་། དེ་དག་གི་ཚེ་སྔགས་སྲུང་མའི་པང་དུ་འཚོ་བ་དང་། དྲང་སྲོང་གིས་མེལ་ཚེ་མཛད་
པ་མང་པོས་མཐོང་། ལོ་ལྔ་ལོན་པ་ན་ཆོས་རྗེས་ལུང་བསྟན་པ་བཞིན་མཁས་གྲུབ་ཁྱབ་
བརྡལ་ལྷུན་གྲུབ་ཀྱིས་ལྷ་ལུང་ཟེ་མཁར་དུ་གདན་དྲངས། ཆོས་དང་ཟང་ཟིང་གི་སྲི་ཞུས་
ལེགས་པར་བསྐྱངས། དགུང་ལོ་བརྒྱད་པ་ལ་རབ་ཏུ་བྱུང་། མཚན་གྲགས་པ་འོད་ཟེར་དུ་
བཏགས་པའི་ཆོས་ཀྱི་སྒོ་དུ་མ་ལ་གསན་བསམ་དང་ཁྱད་པར་གསང་བ་བླ་ན་མེད་པའི་
དབང་ཁྲིད་ལུང་མན་ངག་སོགས་ཀུན་མཁྱེན་ཆེན་པོའི་བཀའ་སྲོལ་མཁན་ཆེན་ཉིད་ལ་
མངའ་བ་མཐའ་དག་གསན་ཅིང་ཀུན་ཆུབ་པར་མཛད། དགུང་གྲངས་དགུ་པའི་ཐོག་
གོང་མའི་བུ་སློབ་རྣམས་ཀྱིས་དབུས་སུ་གདན་དྲངས། དད་ཅན་མང་པོས་གུས་པས་
མཆོད། དམ་པའི་ཆོས་ཀྱི་བདུད་རྩི་སྐལ་བ་བཞིན་བསྟན། གཡག་སྡེ་པཎ་ཆེན་གྱིས་
ཀྱང་གུས་པས་མཇལ་ཞིང་། སྐྱེས་ཐོབ་འཕགས་པའི་ཤེས་རབ་ཀྱིས། །སྙིང་པོའི་དོན་
ལ་དབང་འབྱོར་བ། །བྱང་ཆུབ་སེམས་དཔའ་སེམས་དཔའ་ཆེ། །གྲགས་པའི་འོད་ཟེར་
རྒྱལ་གྱུར་ཅིག །ཅེས་ཆེད་དུ་བརྗོད་པས་ཀྱང་བསྔགས། ལྷོ་རྒྱུད་དུ་ཕེབས་པའི་ལམ་
104

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
ཡར་འབྲོག་ཏུ་དཔལ་ས་སྐྱའི་བདག་ཆེན་བློ་གྲོས་རྒྱལ་མཚན་དང་། ཁྲི་དཔོན་རྡོར་རྒྱལ་
གྱིས་བསྙེན་པར་བཀུར་ཞིང་དམ་པའི་ཆོས་ཀྱི་བཀའ་དྲིན་ནོད། ལྷོ་བྲག་དང་ལྷ་ལུང་
སོགས་ནས་མོན་དུ་བྱོན། གླང་མ་མཐིལ་དུ་སྒྲུབ་སྡེ་བཏབ། བུམ་ཐང་སྔན་ལོང་མན་
ལོག་སོགས་མཐའ་ཁོབ་ཀྱི་ཡུལ་རྣམས་སུ་འོད་གསལ་རྡོ་རྗེ་སྙིང་པོའི་བསྟན་པ་སོགས་
དམ་པའི་ཆོས་ཀྱི་སྒྲོན་མེས་སྐལ་ལྡན་མང་པོ་ཐར་ལམ་ལ་བཀོད། སླར་ཡང་བོད་ཀྱི་
གདན་ས་རྣམས་སུ་ཕན་བདེའི་ཕྲིན་ལས་རྒྱ་ཆེརབསྐྱངས། ཁྱད་པར་རྡོ་རྗེ་སྙིང་པོའི་
བཀའ་སྲོལ་རྣམས་དར་རྒྱས་སུ་མཛད་པའི་བཀའ་དྲིན་ལས། འཁྲུལ་ཞིག་སངས་རྒྱས་
དབོན་པོ། སྲས་ཟླ་བ་གྲགས་པ། བྱ་བཏང་གྲགས་པ་རྒྱ་མཚོ། གླིང་སྨད་ཤེས་རབ་
དཔལ་ལྡན། སྤྱང་ལུང་པ་གཞོན་ནུ་བློ་གྲོས་སོགས་མཁའ་གྲུབ་ཀྱི་སློབ་མ་མང་དུ་བྱུང་།
ཀུན་མཁྱེན་ཆེན་པོའི་དངོས་སློབ་ཐམས་ཅད་ཀྱིས་ཀྱང་ཆོས་ཀྱི་བདུད་རྩི་ཅི་ཐོབ་དུ་ནོད་
ཅིང་རིང་ལུགས་འཛིན་པས་ཀུན་ཏུ་ཁྱབ་པར་མཛད་ནས་དགུང་གྲངས་ལྔ་བཅུ་རྩ་བཞི་
པའི་ཉེར་བཞི་ལ་སྐལ་ལྡན་བྱམས་པ་སྡིངས་སུ་ཞི་བར་གཤེགས། གདུང་སྦྱངས་པས་
ལྷ་སྐུ་རིང་བསྲེལ་མང་དུ་འཕེལ། འཇའ་མཚོན་གུར་ཁྱིམ་སོགས་ངོ་མཚར་བའི་རྟགས་
ཀྱིས་དད་པ་ལ་བཀོད་དོ།། །།
འཁྲུལ་ཞིག་སངས་རྒྱས་དབོན་པོའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། འཁྲུལ་ཞིག་སངས་རྒྱས་དབོན་པོས་གདམས་
པ་ཡོངས་རྫོགས་བུམ་པ་གང་བྱོས་སུ་གསན། འཁྲུལ་ཞིག་སངས་རྒྱས་དབོན་པོ་ནི་
བསམ་ཡས་སེམས་བསྐྱེད་གླིང་གི་འདབས་སུ་ཡབ་དགེ་བསྙེན་པདྨ་སྐྱབས་དང་། ཡུམ་
དཔོན་པོ་སྐྱིད་གཉིས་ཀྱི་སྲས་སུ་འཁྲུངས། ཆུང་ངུ་ནས་བཟང་པོའི་བག་ཆགས་སད་
105

ཡ་ཆེན་ཆོས་འབྱུང་།
པས་དགེ་འདུན་ཚོགས་པའི་གསུང་སྐད་གསན་པས་ཀྱང་ངེས་འབྱུང་འཁྲུངས་ཏེ་དགུང་
ལོ་བདུན་པར་མཁན་པོ་ཤེས་རིན་པ་དང་སློབ་དཔོན་ཤེར་རྒྱལ་བ་ལས་རབ་ཏུ་བྱུང་
ནས་བསམ་ཡས་ཚོགས་སྡེར་ཞུགས། སྔ་ཕྱི་ཅི་རིགས་པར། ཆོས་རྗེ་རང་བྱུང་རྡོ་རྗེ། བུ་
སྟོན། རྒྱལ་སྲས། བླ་མ་བསོད་ནམས་རྒྱལ་མཚན། ཇོ་ནང་ཕྱོགས་རྒྱལ་བ། མཁན་
ཆེན་བསོད་ནམས་གྲགས་པས་མཚོན་བཤེས་གཉེན་དམ་པ་བཅུ་ཕྲག་ལྔ་ལྷག་པ་ལས་
མདོ་སྔགས་གསར་རྙིང་གི་ཆོས་ཚུལ་མཐས་ཡས་པ་གསན་ཕྱིས་དགུང་ལོ་བཅོ་བརྒྱད་པ་
ལ་བླ་མ་བསོད་ནམས་རྒྱལ་མཚན་དང་། སློབ་དཔོན་མཉྫབ་ལས་མཁན་སློབ་ཞུས་ནས་
བསྙེན་པར་རྫོགས་པའང་མཛད། རྩེ་ཐང་གི་ཆོས་གྲྭར་གོ་ཤྲི་ཤཱཀྱ་རྒྱལ་མཚན་དང་། སློབ་
དཔོན་དཔལ་རྒྱལ་བ་སོགས་ལས་ཕར་ཚད་འདུལ་མངོན་རྣམས་སྦྱངས་ནས་མཁས་
པའི་གོ་ས་ཐོབ། ཆོས་རྗེ་ཀུན་མཁྱེན་ཆེན་པོ་ལྷོ་མོན་ནས་ཕྱིར་ཕེབས་པ་གཞུང་གི་རི་
བོར་བཞུགས་པའི་དྲུང་དུ་མཇལ། དངོས་པོའི་ཡོན་འབུལ་དང་། འཁོར་སུམ་བརྒྱ་ཙམ་
ལ་དར་འགྱེད་མཛད། རྫོགས་ཆེན་གསང་སྐོར་དང༌། ཀུན་བྱེད་སོགས་བཀའ་གཏེར་
གྱི་དབང་ཁྲིད་མན་ངག་མང་པོ་གསན། ཞབས་ཕྱིའི་གྲོས་དབང་རྣམས་ཀྱིས་ཁྱེད་རང་
དབོན་པོ་ངོ་མར་འདུག་པས་ཉེ་གནས་སུ་བཞུགས་ཞེས་བསྐུལ་ཡང་། ཆོས་རྗེའི་གསུང་
གིས་ན་སོ་གཞོན་དུས་ཐོས་པ་བྱས་པ་ཁེབས་ཆེ་འོང་ཡང་མཚན་ཉིད་པ་འདི་དད་པ་
ཆུང་བས་བློ་ཆུད་མ་ཟོས་པ་གྱིས་གསུངས་ཤིང་ཐུགས་བརྩེ་བའི་ཞལ་བསྐོས་དང་། སྐུ་
གསུང་ཐུགས་རྟེན་དབུ་ཞྭ་ན་བཟའ་བཞུགས་གདན་དང་བཅས་པ་གནང་ནས་དོན་གྱི་
བརྒྱུད་པ་གཏད། །
སླར་ཡང་ཐོས་བསམ་ཅི་རིགས་པ་མཛད་སྐབས་ཁ་ཕྱིར་ལྟའི་ཐོས་པས་ཀྱང་།།
མཐར་ཐུག་སླེབས་སོ་ཆུང་བར་དགོངས་ནས་རྒྱལ་ནང་གི་དབེན་པར་སྒྲུབ་པ་ལ་ཞུགས་
པས་སྒོམ་བྱུང་གི་ཤེས་རབ་རྩལ་ཕྱེ། དེའི་ཚེ་ཀུན་མཁྱེན་ཆེན་པོ་འབྲི་ཁུང་དུ་བཞུགས་
106

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
པ་སྤྱན་འདྲེན་དུ་བྱོན་ནས་མཆིམས་བུར་སྙིང་ཐིག་གི་དབང་ཁྲིད་གསུངས་པ་ཁྲེགས་
ཆོད་ཀྱི་ལམ་རྫོགས་པའི་མཚམས་སུ་ཞི་བར་གཤེགས་པའི་སྐུ་གདུང་གི་ཞབས་ཏོག་
མཆོད་འབུལ་དང༌། ཕྱི་ནང་གི་རྟེན་མཆོད་ཁང་དང་བཅས་པ་བསྒྲུབས། དེ་ནས་ཁོང་
ཉིད་ཀྱི་ཡབ་ཡུམ་གཉིས་ཀྱང་རིམ་པར་འདས་པས་རྗེས་སུ་ཅི་ནས་དབེན་པར་སྒོམ་སྒྲུབ་
འབའ་ཞིག་མཛད་པར་དགོངས་ཏེ་དབུ་རུར་བྱོན། ལྷུན་གྲུབ་གླིང་གི་རི་ཁྲོད་དུ་ཕག་མོ་
བསྙེན་པས་བྱིན་གྱིས་བརླབས་པའི་ལྟས་གཟིགས། གནས་དེར་བླ་མ་ཨོ་རྒྱན་པ་དང་
མཇལ་བས་ཤིན་ཏུ་དགྱེས་པར་མཛད། བླ་མ་ཉིད་ལས་རྫོགས་ཆེན་གསང་བ་སྙིང་ཐིག་
གི་དབང་ཁྲིད་ལུང་རྒྱབ་ཆོས་དང་བཅས་པས་མཚོན་ཆོས་རྗེའི་བཀའ་སྲོལ་གཙོ་བོར་
གྱུར་པའི་གསར་རྙིང་གི་ཆོས་བཀའ་མང་དུ་གསན། གུ་རུ་གྲགས་པ་མཚུངས་མེད་འོད་
གསལ་རང་གྲོལ་ལས། གསང་བ་སྙིང་ཐིག་དབང་ཁྲིད་མན་ངག་མཐའ་དག་གསན་པ་
དང་སྒྲུབ་པ་ཉམས་ལེན་སྤེལ་མར་མཛད་བཞིན་ལོ་དྲུག་བར་མ་ཆད་པར་གསན། རྒྱལ་
སྲས་སྤྲུལ་སྐུ་ལྷོ་བྲག་ནས་ཕེབས་པ་དཔོན་སློབ་གཉིས་ཀས་མཇལ་དུ་བྱོན་ནས་འབུལ་
བ་ཆེར་མཛད། སྔ་ཕྱིར་སྙིང་ཐིག་རྣམ་གཉིས་སོགས་ཀུན་མཁྱེན་ཆེན་པོའི་ཆོས་བསྐོར་
མཐའ་དག་སྐྱར་ནས་གསན། ཤིན་ཏུ་དགྱེས་ཤིང་ཐུགས་འདྲེས་པར་བྱུང་། རྒྱལ་སྲས་
ཉིད་ཆོས་ཀྱི་བདག་པོར་ལུང་གིས་ཟིན་པས་འདི་ལས་གསན་པ་ཐམས་ཅད་བརྒྱུད་པའི་
གཙོ་བོར་མཛད། ཕྱིས་མཆིམས་བུར་རིན་པོ་ཆེ་གུ་རུ་གཤེགས་དུས་ཐ་མའི་དགོངས་པ་
རྫོགས་པར་བསྒྲུབས་རྗེས་དབེན་རི་དུ་མར་ཟས་གོས་ངན་ངོན་ཙམ་གྱི་ཆོག་ཤེས་པས་
འདུ་འཛིའི་འཁྲི་བ་བཅད་དེ་སྒྲུབ་པ་ལ་རྩེ་གཅིག་ཏུ་ཞོལ། །
ཆོས་ཀྱི་སྒོ་རིས་སུ་མ་ཆད་པ་ལ་དབང་འབྱོར་ཡང་ཆོས་རྗེ་ཀུན་མཁྱེན་ཆེན་པོའི་
བཀའ་སྲོལ་ཁོ་ནས་དད་ལྡན་རྣམས་ལ་སྐལ་བ་བཞིན་བསྟན་པས། ཟབ་ལམ་སྒོམ་
ཉམས་ཅན་གྱི་བུ་སློབ་རྒྱང་ཆེན་པ་ཤཱཀྱ་ཤྲཱི། གླིང་སྨད་ཤེས་རབ་དཔལ་ལྡན་སོགས་
1 O7

ཡ་ཆེན་ཆོས་འབྱུང་།
མཁས་གྲུབ་མཐའ་ཡས་པ་དང་། ཁྱད་པར་རྒྱལ་སྲས་ཟླ་བ་གྲགས་པ་དང་། བྱ་བཏང་
གྲགས་པ་རྒྱ་མཚོ་སོགས་སྐྱེས་ཆེན་རྣམས་ལ་གདམས་པའི་གཏད་རྒྱ་མཛད། སྐུ་ཚེའི་
སྨད་ལ་སྒྲགས་རི་བོ་ཆེའི་ཆུ་མིག་དཔལ་གྱི་ནགས་ཁྲོད་དུ་བཞུགས་ནས་སྒྲུབ་པ་དང་
ཆོས་འཆད་པ་ལས་ནམ་ཡང་གཡེལ་བ་མེད་པ་མཛད། མཐར་གནས་དེ་ཉིད་དུ་ངོ་
མཚར་བའི་ལྟས་དང་བཅས་པས་གཤེགས་ཤིང་ས་དེར་ཟབ་ལམ་སྙིང་པོར་བྱེད་པའི་
སྒྲུབ་གྲྭ་ཡང་མི་རབས་གཉིས་ཙམ་བྱུང་ངོ་།། །།
རྒྱལ་སྲས་ཟླ་བ་གྲགས་པའི་རྣམ་ཐར། །
༈ དེ་ལྟ་བུའི་བླ་མ་དམ་པ་ལས། རྒྱལ་སྲས་ཟླ་བ་གྲགས་པས་བུམ་པ་གང་བྱོས་
ཀྱི་ཚུལ་དུ་གསན། དེ་ཡང་སྤྲུལ་སྐུ་གྲགས་པ་འོད་ཟེར་གྱིས་མ་གཅིག་རྒྱལ་མཚན་འབུམ་
ཕྱག་རྒྱར་བཞེས་པ་ལ་སྲས་གཉིས་བྱུང་བའི་གཅེན་ཉི་མ་འོད་ཟེར་དབུ་རུ་བྱང་ཕྱོགས་ཀྱི་
བུ་སློབ་རྣམས་ཀྱི་མགོན་དུ་སྤྱན་དྲངས་པ་ལས་གདུང་ཆོས་གཉིས་ཀའི་འགྲོ་ཕན་རྒྱ་ཆེར་
མཛད་དོ། །རྒྱལ་སྲས་གཅུང་ཟླ་བ་གྲགས་པ་ནི་ལུང་ཟིན་གྱི་སྲས་ཡིན་ཏེ། གྲྭའི་སྐལ་
ལྡན་བྱམས་པ་སྡིངས་སུ་འཁྲུངས། ཆུང་ངུ་ནས་སྐྱེས་བུ་དམ་པའི་མཚན་ཉིད་ཤིན་ཏུ་
གསལ་བ་བྱུང་། དགུང་ལོ་ལྔ་ནས་འབྲི་ཀློག་སྒྲུབ་ཕྲིན་སོགས་ཚེགས་མེད་པར་མཁྱེན།
ཡབ་ལས་འོད་གསལ་རྫོགས་པ་ཆེན་པོའི་དབང་ཁྲིད་སོགས་ཆོས་བཀའ་རྣམས་གསན་
ཅིང་། དགུང་གྲངས་བཅུ་གཉིས་ལ་རྩེ་ཐང་གི་ཆོས་གྲྭར་རབ་ཏུ་བྱུང་། སློབ་དཔོན་རྒྱལ་
སངས་པ་བསྟེན་ནས་བསྡུས་ཚད་ཕར་ཕྱིན་འདུལ་མངོན་སྤྱོད་འཇུག་རྣམས་གསན་ཏེ་
མཁས་པར་མཁྱེན། བཅོ་བརྒྱད་པ་ལ་འཚལ་མིན་དུ་མཁན་ཆེན་བསོད་ནམས་བཟང་པོ་
108

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལས་བསྙེན་པར་རྫོགས། མཚན་བློ་གྲོས་བཟང་པོར་གསོལ། འདུལ་བ་ལུང་། བློ་སྦྱོང་།
སྦྱོར་དྲུག རྟ་མགྲིན་ཡང་གསང་ཁྲོས་པ་སོགས་དབང་ཁྲིད་ལུང་བཀའ་མང་དུ་གསན།
གཞན་ཡང་གཙང་པ་བློ་བཟང་གྲགས་པ། མཁན་ཆེན་སེང་གེ་དཔལ་སོགས་ལས་ཆོས་ཀྱི་
རྣམ་གྲངས་མང་དུ་གསན་ཅིང་སྦྱངས། ཐོས་བསམ་གྱི་སྒྲོ་འདོགས་བཅད་དེ་ཐམས་
ཅད་མཁྱེན་པའི་གནས་ལ་བདག་གིར་མཛད།
ཁྱད་པར་འཁྲུལ་ཞིག་སངས་རྒྱས་དབོན་ལས་སྙིང་ཐིག་མ་བུས་མཚོན་ཀུན་
མཁྱེན་ཆོས་རྗེའི་བཀའ་སྲོལ་གྱི་དབང་ཁྲིད་མན་ངག་ཐམས་ཅད་བུམ་གང་བྱོས་སུ་གསན་
ནས་ཀུན་ཆུབ་པར་མཛད་དེ་ནང་ཐུགས་ཀྱི་སྲས་གཅིག་ཏུ་གྱུར་ཅིང་རྟོགས་པ་དོན་གྱི་
རྒྱལ་ཚབ་ཏུ་མངའ་གསོལ་ཏེ་གཏད་རྒྱ་གནང་། ཤུག་གསེབ་བ་ཡེ་ཤེས་རབ་འབྱམས་
ལས་མཁའ་འགྲོ་སྙིང་ཐིག་གཏེར་སྟོན་པདྨ་ལས་འབྲེལ་རྩལ་ཉིད་ནས། རྒྱལ་སྲས་
ལེགས་ལྡན་བར་བརྒྱུད་པ་ཡང་གསན་ཏེ། དགུང་གྲངས་བཅོ་བརྒྱད་ཡན་ལ་ཐོས་བསམ་
གྱི་སྒྲོ་འདོགས་ཆོད་པར་མཛད། སྐལ་ལྡན་ཕོ་མོ་ཉིས་བརྒྱར་ལོང་པ་ལ་མཁའ་འགྲོ་སྙིང་
ཐིག་གི་ཆོས་སྒོ་ཕྱེས། དེ་ནས་བཟུང་ལོ་རེ་བཞིན་སྙིང་ཐིག་རྣམ་གཉིས་ཀྱི་དུས་ཁྲིད་
བསྟར་ཆགས་ལོ་མང་པོར་གསུངས་པས་དབུས་གཡོར་གྱི་གདུལ་བྱ་མཐའ་དག་སྨིན་
གྲོལ་དུ་བཀོད། ཕྱིས་ལྷོ་མོན་དུ་གཤེགས་པའི་ལམ་དུ་ལྷོ་བྲག་ཀ་བ་ཅན་དུ་སྤྲུལ་སྐུ་རྡོ་
རྗེ་སེང་གེས་ཆོས་གཞི་བཏེགས་ནས་ཕྱོགས་དེའི་དགེ་བའི་བཤེས་གཉེན་ཆེ་དགུས་
མཚོན་དད་ལྡན་མང་པོ་ལ་དབང་པོ་དང་མཚམས་པའི་ཆོས་ཀྱི་ཚིམས་པར་མཛད་ནས་
སྒྲུབ་མཚོ་པདྨ་གླིང་དུ་ལོ་སྒྲུབ་ཀྱི་ཐུགས་དམ་ལ་བཞུགས། དེ་ནས་བུམ་ཐང་སྔན་ལོང་སྤ་
གྲོ་སོགས་སུ་ཕན་བདེའི་ཕྲིན་ལས་དོན་ཡོད་པར་མཛད། དབེན་གནས་ཆོས་རྗེ་བྲག་ཏུ་ལོ་
གསུམ་གྱི་ཐུགས་དམ་དང་། བུམ་ཐང་བསམ་གཏན་གླིང་གི་སྒྲུབ་སྡེ་བཏབ། ཤར་ཀུ་རི་
ལུང་དང་གདུང་རང་གི་བུ་སློབ་རྣམས་ཀྱིས་བསོད་ནམས་ཀྱི་ཞིང་དུ་སྤྱན་དྲངས། སེམས་
109

ཡ་ཆེན་ཆོས་འབྱུང་།
བསྐྱེད་དབང་ཁྲིད་སོགས་མོས་པ་དང་མཚམས་པར་བསྟན། དེར་རྒྱ་གར་གྱི་རྒྱལ་པོ་
གཉིས་ཀྱིས་ཀྱང་མཆོད། རྫ་རིན་ཆེན་སྤུངས་པ་སོགས་སུ་ཐུགས་དམ་ལ་ཡུན་རིང་
བཞུགས་ནས་སྙིང་པོའི་སྒྲུབ་པ་ལ་གཞོལ་བས་ལྷག་པའི་ལྷ་རབ་འབྱམས་ཀྱིས་ཞལ་
གཟིགས།
རྫོགས་པ་ཆེན་པོའི་རང་སྣང་རིས་མེད་ཀྱི་དགོངས་པ་མངོན་དུ་གྱུར་ནས་གྲུབ་
པའི་ས་མཐོར་གཤེགས། གཏེར་ཆེན་རཏྣ་གླིང་པ་དང་། མགོན་རིན་པ་སོགས་ཀྱིས་
གུས་པར་བཏུད་ཅིང་། རྫོགས་པ་ཆེན་པོའི་དབང་ཁྲིད་མན་ངག་དང་བཅས་པ་མཐའ་
རྒྱས་སུ་སྩལ། སྤྱིར་དམ་པ་འདི་ཉིད་ཆོས་ཐམས་ཅད་ལ་མཁྱེན་པ་མཆོག་ཏུ་ཡངས་ཤིང་
སྒོམ་སྒྲུབ་ཉམས་མྱོང་གི་རྟོགས་པ་ཤིན་ཏུ་མཐོ། ཡི་དམ་རྟ་མགྲིན་གྱི་ཞལ་གཟིགས་རྒྱུན་
མི་འཆད་པ་ཡོད་ཅིང་། ལས་ཅན་དུ་མས་རྟ་མགྲིན་གྱི་སྐུར་མཇལ་བ་ཡང་མང་དུ་བྱུང་།
གཞན་ཡང་ཐོགས་པ་མེད་པའི་མངོན་ཤེས་ཀྱིས་ལྐོག་གྱུར་རྣམས་གསལ་བར་ལུང་སྟོན་
པ་དང་། ཆོས་བཀའ་གནང་བའི་དུས་ཐམས་ཅད་དུ་འཇའ་འོད་འཁྲིགས་པ་སོགས་ངོ་
མཚར་བའི་ལྟས་མང་། དམ་པའི་ཆོས་ཀྱི་བདུད་རྩི་ཐོབ་པའི་བུ་སློབ་ཀྱང་གོང་དུ་གསལ་
བ་དག་དང་། གཞན་ཡང་བྱམས་གླིང་པཎ་ཆེན་བསོད་ནམས་རྣམ་རྒྱལ། གླིང་སྨད་ཁྲི་པ་
ཤེས་རབ་དཔལ་ལྡན་སོགས་ཡོངས་སུ་གྲགས་པའི་བཤེས་གཉེན་དུ་མ་དང་། གསུང་
སྒྲོས་ཚུལ་བཞིན་དུ་སྐྱོང་བ་གྲུབ་ཆེན་ཀུན་བཟང་རྡོ་རྗེ་དང་། མཚུངས་མེད་ཤེས་རབ་
བཟང་པོ། བླ་མ་མཐུ་ཆེན་པ་སོགས་མང་དུ་བྱུང་བས་མཚོན་གདུལ་བྱ་རྒྱ་མཚོ་སྨིན་གྲོལ་
ལ་བཀོད། དེ་ལྟར་དགུང་གྲངས་བཞི་བཅུའི་བར་དུ་འགྲོ་བའི་དོན་མཛད་ནས་བྱི་བ་ལོ་
ཕག་ཟླའི་གནམ་གང་ཉིན་བུམ་ཐང་བསམ་གཏན་གླིང་དུ་སྐུ་མྱ་ངན་ལས་འདས་སོ། །
གདུང་སྦྱངས་པས་རྣལ་འབྱོར་མ་སོགས་ལྷ་སྐུ་རིང་བསྲེལ་མང་དུ་བྱོན། ལྷོ་མོན་དང་
དབུས་ཕྱོགས་སུ་དགོངས་པ་སྐོང་བའི་མཆོད་འབུལ་དང་ཕྱི་ནང་གི་རྟེན་རྣམས་ཡང་དག་
1 10

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པར་བསྒྲུབས་སོ།། །།
གྲུབ་ཆེན་ཀུན་བཟང་རྡོ་རྗེའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། གྲུབ་ཆེན་ཀུན་བཟང་རྡོ་རྗེས་གདམས་པ་རྣམས་
བུམ་པ་གང་བྱོས་སུ་གསན། ཁོང་ནི་ལྷོ་མོན་མེན་ལོག་ཏུ་འཁྲུངས། སྐུ་ཆུང་ངུ་ནས་སྲིད་
བདེ་འཁྲུལ་པར་ངེས་པའི་སྐྱོ་ཤས་བཅོས་མིན་དུ་འཁྲུངས་བས་ལས་འབྲས་བསླུ་མེད་ཀྱི་
བླང་དོར་ངང་གིས་སྤྱོད་པ་བྱུང་། དམ་པ་འགའ་ཞིག་ལས་ལས་འབྲས་ཀྱི་རྣམ་གཞག་དང་
སྐྱབས་འགྲོའི་སྡོམ་པ་ཡི་དམ་ལྷའི་དབང་རྗེས་གནང་བཟླས་ལུང་སོགས་ཆོས་ཀྱི་རྣམ་
གྲངས་ཅི་རིགས་པར་གསན་ནས་དེ་དག་གི་ཉམས་ལེན་ལ་རྒྱུན་དུ་བརྩོན་པ་གཡེལ་མེད་
དུ་མཛད་པས་སྐྱེ་བོ་ཐམས་ཅད་དད་ཅིང་ཆོས་མཐོང་གི་བསྔགས་པའི་གནས་སུ་གྱུར།
དེའི་ཚེ་རྒྱལ་སྲས་ཟླ་བ་གྲགས་པ་ལྷོ་མོན་དུ་ཕེབས་པའི་ཐོག་མར་མཇལ་བ་ཙམ་
ནས་བཟོད་མེད་ཀྱི་མོས་གུས་སྲོལ་དུ་ཆུད་པ་འཁྲུངས། དེ་ནས་བཟུང་ལོ་བདུན་གྱི་བར་
བསྟེན་ནས་རྫོགས་པ་ཆེན་པོ་གསང་བ་བླ་ན་མེད་པ་སྙིང་ཐིག་རྣམ་གཉིས་ཀྱི་དབང་ཁྲིད་
ལུང་རྒྱབ་ཆོས་དང་བཅས་པ་དང་། ཡང་ཏིག་གསུམ་སོགས་ཆོས་རྗེ་ཀུན་མཁྱེན་ཆེན་
པོའི་བཀའ་སྲོལ་གྱི་དབང་ཁྲིད་ལུང་མན་ངག་ཕྲིན་ལས་ཕྱག་བཞེས་དང་བཅས་པ་བུམ་
པ་གང་བྱོར་གསན་ནས་བསམ་སྒོམ་སྦྱངས་པ་ནན་ཏན་ཆེན་པོས་ཀུན་ཆུབ་པར་མཛད་
ཅིང་དོན་གྱི་རྒྱལ་ཚབ་ཆེན་པོར་གྱུར། བླ་མའི་བཀས་བསྐུལ་ཏེ་གཞན་ལའང་ཅི་རིགས་
པར་སྤེལ། ཆོས་རྗེ་རྒྱལ་སྲས་ཆེན་པོ་གཤེགས་པའི་ཚེ་གདུང་མཆོད་དགོངས་པ་སྐོང་
བའི་བྱ་བ་རྣམས་ཀྱང་མཐར་ཕྱིན་པར་མཛད་ནས། ཟ་ཟིང་འདུ་ལོང་གི་གཡེང་བ་ཐམས་
ཅད་བཅད་དེ་བུམ་ཐང་ཐར་པ་གླིང་དུ་སྐུ་རྗེས་བྲག་སྤ་གྲོ་སྟག་ཚང་ཁོ་ཐང་ནགས་ཁྲོད་ལ་
111

ཡ་ཆེན་ཆོས་འབྱུང་།
སོགས་པའི་དབེན་རི་ཁོ་ནར་ན་བཟའ་དང་འཚོ་བ་ངན་ངོན་ཙམ་ལ་བརྟེན་ནས་ཟབ་
ལམ་སྙིང་པོའི་སྒྲུབ་པ་རྩེ་གཅིག་པའི་ཉམས་ལེན་དང་། ཐར་འདོད་སྐལ་ལྡན་འདུས་པ་
དག་ལ་དབང་ཁྲིད་མན་ངག་ཅི་རིགས་གསུངས་པ་ལས་གཡེལ་བ་མི་མངའ་བ་ཉིད་ཀྱིས་
རང་དོན་གནས་ལུགས་ཟབ་མོའི་ཉམས་རྟོགས་མཐར་ཕྱིན། གཞན་དོན་གདུལ་བྱ་ཕན་
བདེར་འགོད་པའི་ཕྲིན་ལས་ལ་དབང་འབྱོར། སྐབས་ཤིག་དབུས་ཕྱོགས་སུ་བྱོན་ནས་
ལྷ་ས་དང་བསམ་ཡས་ལ་སོགས་པའི་གནས་ཆེན་རྣམས་ལ་མཆོད་འབུལ་དང་སྨོན་
ལམ་མཛད། ལྷ་སར་ཆོས་རྗེ་ཀུན་དགའ་རྒྱལ་མཚན་དཔལ་བཟང་། རྫོགས་ཆེན་པ་
བསོད་ནམས་རིན་ཆེན། ལྕང་ཆུང་པ་གཞོན་ནུ་བློ་གྲོས་སོགས་དབུས་གཡོར་གྱི་བུ་སློབ་
ཡོན་བདག་དུ་མས་གུས་པས་མཆོད་ཅིང་དམ་པའི་ཆོས་ཀྱི་བདུད་རྩི་མོས་པ་བཞིན་སྩལ།
འབྲི་གུང་གི་ཆོས་རྗེ་རིན་ཆེན་ཕུན་ཚོགས་སོགས་ཆེན་པོ་དུ་མས་ཀྱང་ཞབས་ལ་བཏུད་
ཅིང་ཆོས་གསན་པས་མཚོན་བསྟན་དང་འགྲོ་ལ་ཕན་པ་རྒྱ་ཆེར་མཛད་ནས། མཐར་
བུམ་ཐང་གི་དབེན་པ་ཉིད་དུ་ཕལ་ཆེར་མཚམས་བཅད་ཀྱི་ཐུགས་དམ་ལ་བཞུགས་པ་
དང་ཟབ་ལམ་གྱི་དབང་ཁྲིད་ཅི་རིགས་གསུང་བ་སྙིང་པོར་མཛད་པ་སོགས་དོན་གཉིས་
ཕྲིན་ལས་རྒྱུན་ཆགས་པ་ལས་ཉམས་པ་མེད་པར་རིང་ཞིག་བཞུགས་ནས་མཐར་ཆོས་སྐུ་
ཞི་བའི་དབྱིངས་སུ་ངོ་མཚར་བའི་ལྟས་དུ་མ་དང་བཅས་གཤེགས་སོ།། །།
ཆོས་རྗེ་ཀུན་དགའ་རྒྱལ་མཚན་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། ཆོས་རྗེ་ཀུན་དགའ་རྒྱལ་མཚན་དཔལ་བཟང་
གིས་མན་ངག་རྣམས་བུམ་པ་གང་བྱོས་སུ་གསན། །དམ་པ་དེ་ཉིད་ནི་མོན་མཐའ་ཡུལ་
སྟན་ཆར་ཞེས་པར་མ་སངས་ཨར་བ་སྤྱན་བརྒྱད་ཀྱི་རིགས་སུ་མེ་མོ་འབྲུག་ལོར་
1 12

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
འཁྲུངས་པ་དང་དུས་མཚུངས་པར་ཆུ་མིག་གསར་དུ་ཐོན། སྐྱེ་བ་སྔོན་མའི་བག་ཆགས་
གསལ་བར་གསུངས། བྲག་ལོགས་སུ་སོར་མོས་མ་ཎི་ཡིག་དྲུག་འདམ་ལ་བྲིས་པ་བཞིན་
ཤར་བ་སོགས་དམ་པའི་མཚན་ཉིད་གསལ་བས། དགུང་གྲངས་བཅུ་བཞི་པ་ལ་ལྷུན་
གྲུབ་ཆོས་སྡེའི་བླ་མ་སོར་འབྲང་པ་གཞོན་ནུ་ཚེ་དབང་གིས་བདག་རྐྱེན་མཛད་ནས་
དབུས་ཕྱོགས་སུ་བྱོན། སྤྱན་སྔ་ཆོས་གྲགས་པའི་དྲུང་དུ་རབ་ཏུ་བྱུང་། ཀུན་དགའ་རྒྱལ་
མཚན་དཔལ་བཟང་ཞེས་པའི་མཚན་གསོལ། ཆོས་དང་ཟང་ཟིང་གཉིས་ཀས་ལེགས་
པར་བསྐྱངས། ཆག་ལོ་རིན་ཆེན་ཆོས་རྒྱལ། འབུམ་རབ་པ་རིན་ཆེན་ཆོས་དབང་། ལོ་
ཆེན་ཆོས་སྐྱོང་བཟང་པོ། སྤྲུལ་སྐུ་རྡོ་རྗེ་སེང་གེ གཡུལ་རྒྱལ་བ་ཆོས་ཀྱི་ཤེས་རབ། ཀུན་
བཟང་གླིང་པ་ཆོས་ཀྱི་དཔལ་བ་སོགས་བཤེས་གཉེན་དུ་མ་ལས་མདོ་སྔགས་ཐ་སྙད་དང་
བཅས་པའི་ཆོས་ཀྱི་སྒོ་རིས་མེད་པ་གསན་ཅིང་སྦྱངས་ནས་ཐུགས་སུ་ཆུབ་པར་མཛད།
གཡུལ་རྒྱལ་ཆོས་རྗེ་བཀྲ་ཤིས་དགེ་འཕེལ་གྱིས་ཉི་ལྡིའི་གདན་སར་མངའ་གསོལ།
ཕྱིས་ལྷུན་གྲུབ་ཆོས་སྡེ་ཡང་བཟུང་སྟེ་འགྲོ་ཕན་གྱི་ཕྲིན་ལས་སྐྱོང་བའི་སྐབས་སུ་སྔར་གྱི་
ཐོས་སྒོམ་ཆོས་འཆད་རྣམས་ཀྱང་ཕྱི་ཤུན་ལྟར་སྣང་ཙམ་ལས་སྙིང་པོའི་དོན་ལ་མ་རེག་
པར་དགོངས་པས་ཐུགས་ཕྱུངས་ཏེ་གནས་ལུགས་ཀྱི་དོན་བློ་གདིངས་ཐུབ་པ་ཞིག་ལ་
དོན་གཉེར་གྱི་འདུན་པ་དྲག་ཏུ་འཁྲུངས།
དེ་ལྟ་བུའི་གདམས་པ་གསན་པའི་ཡུལ་ནི། གྲུབ་ཆེན་ཀུན་བཟང་རྡོ་རྗེ་ཉིད་ཟབ་
མོའི་ལམ་ལ་མཁྱེན་རྟོགས་དང་སྒྲུབ་ཚུལ་ཐམས་ཅད་དུས་དེར་འགྲན་ཟླ་མེད་པར་
དགོངས་ཏེ་གསང་བ་བླ་ན་མེད་པའི་དབང་ཁྲིད་མན་ངག་དང་བཅས་པ་གསན་ནས་
ཉམས་ལེན་ནན་ཏན་དུ་མཛད་པས་ཉམས་རྟོགས་ཕུན་སུམ་ཚོགས་པ་འཁྲུངས། བླ་མ་
དང་གདམས་ངག་ལ་ཡིད་ཆེས་ཀྱི་མོས་གུས་མཐར་ཕྱིན་པས་ཕྱིས་ནས་མཁའ་འགྲོ་སྙིང་
ཐིག་མ་བུ་སོགས་ཆོས་རྗེ་ཀུན་མཁྱེན་ཆེན་པོའི་བཀའ་སྲོལ་གྱི་གདམས་པ་ཆ་ལག་དང་
1 13

ཡ་ཆེན་ཆོས་འབྱུང་།
བཅས་པ་གསན་ནས་སྒྲུབ་པ་སྙིང་པོར་མཛད་པས་ཉམས་རྟོགས་ཕུན་སུམ་ཚོགས་པ་
འཁྲུངས་ཏེ་ངེས་པ་དོན་གྱི་རྒྱལ་ཚབ་ཏུ་གྱུར། ཐུགས་དམ་དང་འཆད་སྤེལ་སྙིང་པོར་མཛད་དོ། །
གཞན་ཡང་གདུལ་བྱ་རྣམས་ལ་སོ་སོའི་མོས་བློ་དང་འཚམས་པར་རྒྱལ་བའི་བཀའ་
འགྱུར་རོ་ཅོག་གིས་མཚོན་དམ་པའི་ཆོས་ཀྱི་སྒོ་ཐམས་ཅད་ནས་བསྟན་པས་ཞལ་སློབ་
ཀྱང་འབྲི་ཁུང་པ་རིན་ཆེན་ཕུན་ཚོགས་ཡབ་སྲས། ཆོས་ལུང་མཁན་པོ་ཀུན་བློ། སྐྱིད་ཚལ་
ཤེས་རབ་རྒྱལ་མཚན་སོགས་ཆེ་བཙུན་མཁས་པའི་བཤེས་གཉེན་མཐའ་ཡས་པ་དང་།
སྤྲུལ་སྐུ་སྣ་ཚོགས་རང་གྲོལ་དང་རྫོགས་ཆེན་པ་བསོད་ནམས་རིན་ཆེན་སོགས་སྙིང་
པོའི་བསྟན་འཛིན་དུ་མའང་བྱུང་། སྐུ་ཚེའི་སྨད་ལ་གནས་ནང་དང་ཡངས་པ་ཅན་གྱི་གདན་
ས་མཛད་པས་མཚོན་གཞན་ཕན་གྱི་ཕྲིན་ལས་ཕུན་སུམ་ཚོགས་པའི་ངང་ནས་དགུང་ལོ་
བདུན་ཅུ་རྩ་གཉིས་ས་འབྲུག་གི་ལོ་ལ་ངོ་མཚར་བའི་ལྟས་དང་བཅས་ཞི་བར་གཤེགས་
སྤྲུལ་སྐུ་སྣ་ཚོགས་རང་གྲོལ་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། སྤྲུལ་སྐུ་སྣ་ཚོགས་རང་གྲོལ་གྱིས་གདམས་པ་
རྣམས་བུམ་པ་གང་བྱོས་སུ་གསན། ཁོང་ནི་གཏེར་ཆེན་རཏྣ་གླིང་པའི་སྐྱེ་བ་དེ་མ་ཐག་
པ་སྟེ། ལྷོ་བྲག་སྨན་ཐང་ཞོལ་དུ་ཡབ་ཚེ་དབང་བསམ་གྲུབ་དང་། ཡུམ་ཨོ་རྒྱན་སྐྱིད་ཀྱི་
སྲས་སུ་ཤིང་སྟག་གི་ལོ་ལ་འཁྲུངས། བྱིས་པའི་དུས་ནས་དད་པ་དང་སྙིང་རྗེ་ཆེ་ཞིང་དམ་
པའི་བག་ཆགས་སད། དགུང་གྲངས་བདུན་བརྒྱད་ལ་ཡི་གེ་འབྲི་ཀློག་སྦྱངས་པས་
ཚེགས་མེད་དུ་མཁྱེན། བཅོ་ལྔ་ལ་ལྷ་ལུང་དུ་མཁན་ཆེན་ཚུལ་དཔལ་བ་དང་ལྷུན་བཀྲས་
པ་ལས་རབ་ཏུ་བྱུང་། ཆོས་སྤྱོད་ཕྲིན་སྒྲུབ་གར་འཆམས་དཀྱིལ་འཁོར་བྲི་ཐིག་སོགས་
རིམ་གྱི་སྦྱངས་པས་མི་རིང་བ་གཞན་གྱི་སློབ་དཔོན་ཕེར་བ་བྱུང་། ཕྱིས་སྤོས་ཁང་པ་ཀུན་
1 14

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དགའ་བློ་གྲོས་དང་། ཆོས་ལུང་པ་ཚུལ་དཔལ་ལ་མཁན་སློབ་ཞུས་ནས་བསྙེན་པར་
རྫོགས་ཤིང་འདུལ་བའི་བསླབ་བྱ་དང་ལག་ལེན་རྣམས་ཀྱང་ལེགས་པར་སྦྱངས། མཁན་
སློབ་གཉིས་དང་། མཁས་གྲུབ་རིན་ཆེན་བཟང་པོ། གཏེར་ཆེན་པདྨ་གླིང་པ། སྤྲུལ་སྐུ་
བྱང་ཆུབ་གླིང་པ། ཀུན་སྤངས་ལེགས་པའི་ཤེས་རབ་སོགས་བཤེས་གཉེན་དམ་པ་དྲུག་
ཅུར་ཉེ་བ་སྔ་ཕྱིར་བསྟེན་ནས་བཀའ་གདམས་ས་རྙིང་དྭགས་ཤང་ཞི་གཅོད་ཇོ་ཞལ་བོ་
གདོང་པ་སོགས་ཡོངས་སུ་གྲགས་པའི་ཆོས་ཚུལ་དུ་མའི་དབང་ཁྲིད་ལུང་བཤད་མན་ངག་
སོགས་གྲངས་འཛིན་ཙམ་ཡང་དཀའ་བའི་གནས་སུ་གྱུར་པ་གསན། ཁྱད་པར་
མཚུངས་མེད་ཀུན་དགའ་རྒྱལ་མཚན། རྫོགས་ཆེན་པ་ཀུན་དགའ་བཀྲ་ཤིས། སྨན་རྩེ་བ་
བློ་གྲོས་རྒྱལ་མཚན། མཁས་གྲུབ་མ་ཏི་དྷུ་ཛ། བྱམས་སྡིངས་པ་ཁུ་དབོན་སོགས་ལས་
ཆོས་རྗེ་ཀུན་མཁྱེན་ཆེན་པོའི་བཀའ་སྲོལ་སྙིང་ཐིག་ཡ་བཞི། མཛོད་བདུན། ངལ་གསོ་
སྐོར་གསུམ་གྱིས་མཚོན་ཕྲིན་ལས་བཀའ་སྲུང་དང་བཅས་པ་མཐའ་དག་དོན་གཉེར་ཆེན་
པོས་གསན་ནས་བསམ་སྒོམ་གྱིས་ཀུན་ཆུབ་པར་མཛད་ཅིང་། ཤེལ་བྲག མཆིམས་བུ།
མཁར་ཆུ། ཡང་རྫོང་སོགས། དབེན་པའི་སྒྲུབ་གནས་དུ་མར་བསྐྱེད་རྫོགས་ཟབ་མོའི་
རྣལ་འབྱོར་ལ་རྩེ་གཅིག་པའི་ཉམས་ལེན་ལོ་ཟླ་དུ་མར་ནན་དུ་མཛད་པས་རང་བཞིན་
རྫོགས་པ་ཆེན་པོའི་ལྟ་སྒོམ་འབྲས་བུའི་དྲོད་ཚད་མཐར་ཕྱིན། ཡི་དམ་ལྷག་པའི་ལྷ་དུ་
མའི་ཞལ་གཟིགས་ཤིང་ལུང་བསྟན་ཡང་ཐོབ།
དགུང་ལོ་ཞི་གཉིས་པ་ཤིང་ལུག་ལོར་དར་རྒྱས་ཆོས་སྡིངས་ཀྱི་རི་ཁྲོད་བཏབ།
ཐར་འདོད་ཀྱི་གང་ཟག་ལྔ་རྒྱར་ལོང་པ་འདུས་ཤིང་ཆོས་དང་མཐུན་པའི་གནས་ལ་
བཀོད། ལས་ཅན་རྣམས་ལ་སོ་སོའི་མོས་པ་དང་མཚམས་པའི་དམ་པའི་ཆོས་ཀྱི་བདུད་
རྩི་སྩལ་བས་ཉམས་རྟོགས་ཅན་ཡང་མང་དུ་ཐོན། ཕྱོགས་ཀྱི་དད་ལྡན་ཡུལ་དབུས་
གཙང་དང་ལྷོ་མོན་ལ་སོགས་པར་བྱོན་ནས་དབང་དང་ཁྲིད་ལུང་མན་ངག་སོགས་སྐལ་
1 15

ཡ་ཆེན་ཆོས་འབྱུང་།
བ་བཞིན་བསྟན་པས་འབྲེལ་ཚད་དོན་ཡོད་པར་མཛད། དམ་པའི་ཆོས་ལ་བརྟེན་པའི་
སློབ་མ་ཡང་ཞྭ་དམར་བ་དཀོན་མཆོག་འབངས་དང་། འབྲི་གུང་ཟུར་པ་སོགས་ཆེན་པོ་
དུ་མ་དང་། སྤྲུལ་སྐུ་བྱང་ཆུབ་གླིང་པ་དང་། སྣང་རྩེ་གར་གྱི་དབང་པོ། བདེ་ཆེན་གླིང་པ་
སོགས་ཟབ་གཏེར་གྱི་བཀའ་བབས་དང་། དཔལ་སྡིངས་རབ་འབྱམས་དང་དཔལ་ཁང་
ལོ་ཙཱ་བ་སོགས་མཁས་པ་དུ་མ་དང་། གྲུབ་ཆེན་ཀུནབཟང་དཔལ་འབར་དང་། ཀློང་
ཡངས་པ་སོགས་སྒོམ་ཉམས་ཅན་གྱི་རྣལ་འབྱོར་དུ་མ་དང༌། ཁྱད་པར་བསྟན་འཛིན་
ཆོས་ཀྱི་རྒྱལ་པོ་དང༌། ཐུགས་སྲས་ཀུན་དགའ་གྲགས་པ། ཤ་མི་དཔལ་འབྱོར་རྒྱལ་
མཚན་སོགས་བཀའ་སྲོལ་སྙིང་པོར་འཛིན་པ་དུ་མ་དང་། ས་སྐྱོང་ཡར་འབྲོག་པ་དང་།
འཕྱོང་རྒྱས་པ་སོགས་སྡེ་བདག་མང་པོ་དང་། གཞན་ཡང་རབ་བྱུང་སྔགས་པ་སྒོམ་ཆེན་
ཕོ་མོ་ཁྱིམ་བདག་སོགས་གདུལ་བྱ་མང་པོའི་དོན་མཛད་པས་དབུས་གཙང་མངའ་རིས་
ཁམས་ཀོང་མོན་སོགས་སུ་ཆོས་བརྒྱུད་འཛིན་པའི་སློབ་མ་ཡང་སློབ་དང་བཅས་པ་མང་
དུ་བྱུང་བས་མཚོན་རྙིང་མའི་བསྟན་འཛིན་གཅིག་ལ་ཆོས་ཀྱི་ཕྲིན་ལས་ཆེ་བར་མངོན་
སུམ་དུ་གྲུབ་བོ། ། །
དེ་ལྟར་ཞིང་འདིར་ལོ་གྲངས་དོན་བདུན་དུ་བཞུགས་ནས་ལྕགས་རྟ་དབོ་ཟླའི་
ཉེར་བཞི་ལ་གཡོ་རུ་ཁྲ་འབྲུག་གི་གཙུག་ལག་ཁང་གི་ཉེ་འདབས་སུ་གཤེགས་ཤིང་།
གདུང་གདན་སར་སྤྱན་དྲངས་ནས་མཆོད་ཅིང་ཞུགས་སུ་ཕུལ། ནང་རྟེན་སྐུ་འབག་དང་
རིན་པོ་ཆེའི་གདུང་འབུམ་སོགས་དགོངས་པ་བསྐང་བའི་ཐབས་རྒྱ་ཆེར་བསྒྲུབས་ཤིང་དེའི་
སྔ་ཕྱི་ཐམས་ཅད་དུ་ངོ་མཚར་བའི་ལྟས་ཀྱང་བསམ་གྱི་མི་ཁྱབ་པ་མངོན་གྱུར་དུ་ཤར་རོ། །
1 16

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྤྲུལ་སྐུ་བསྟན་འཛིན་གྲགས་པ།
དེ་ལྟ་བུའི་བླ་མ་དམ་པ་ལས། སྤྲུལ་སྐུ་བསྟན་འཛིན་གྲགས་པས་གདམས་པ་
ཡོང་རྫོགས་བུམ་པ་གང་བྱོས་ཚུལ་དུ་གསན། དམ་པ་དེ་ཉིད་ནི་མོན་ཡུལ་སྔན་ལུང་
རྒན་ལར་ཞེས་པར་ཡབ་བཀྲ་ཤིས་དང༌། ཡུམ་བསམ་གཏན་བཟང་མོའི་སྲས་སུ་མེ་
སྤྲེལ་ལོ་ལ་འཁྲུངས། གཏེར་ཆེན་པདྨ་གླིང་པའི་སྤྲུལ་པར་ལུང་གིས་ཟིན། གསུང་བྱོན་
ཙམ་ཉིད་ནས་སྔོན་གནས་རྗེས་དྲན་གསལ་བར་གསུངས། དགུང་གྲངས་བཞིའི་ཐོག་
གཏེར་སྟོན་གྱི་སྲས་རྣམས་ཀྱིས་བུམ་ཐང་དུ་སྤྱན་དྲངས་སོ་སོའི་གདན་སར་བསྙེན་བཀུར་
ཕུན་སུམ་ཚོགས་པས་མཆོད། པདྨ་གླིང་དུ་སྲས་དཀོན་མཆོག་བཟང་པོའི་གདུང་རྒྱུད་ཀྱི་
སྲས་ཚབ་ཏུ་བཞུགས་པར་བྱས་ཏེ་རབ་ཏུ་བྱུང་། གོང་མའི་གཏེར་ཁའི་དབང་ཁའི་
དབང་ལུང་སྒྲུབ་ཕྲིན་རྣམས་གསན་སྦྱོང་ལ་བཞུགས་ནས་མི་རིང་བར་ཆོས་རྗེ་དཀོན་
མཆོག་བཟང་པོ་གཤེགས་པས་བདེ་ཆེན་གླིང་དུ་སྲས་ཟླ་བའི་སར་རེ་ཞིག་བཞུགས་ཏེ་
ཆོས་བཀའ་ཅི་རིགས་པ་གསན། དགུང་ལོ་བཅུ་བཞི་པ་ལ་སྤྲུལ་སྐུ་སྣ་ཚོགས་རང་གྲོལ་
གྱིས་བོད་དུ་སྤྱན་དྲངས། ལྷོ་བོད་ཀྱི་བསྟི་གནས་རྣམས་སུ་བཞུགས་སུ་གསོལ་ཏེ་མདོ་
སྔགས་གསར་རྙིང་གི་ཆོས་སྒོ་མཐའ་ཡས་པ་དང་། །
ཁྱད་པར་ཆོས་རྗེ་ཀུན་མཁྱེན་ཆེན་པོ་དང་། གཏེར་སྟོན་པདྨ་གླིང་པའི་ཆོས་སྐོར་
རྣམས་ཀྱི་དབང་ཁྲིད་ལུང་མན་ངག་ཕྱག་ལེན་དང་བཅས་པ་ཐམས་ཅད་ལེགས་པར་
གསན་ཅིང༌། དེ་དག་གི་དོན་བསྐྱེད་རྫོགས་ཟབ་མོའི་རྣལ་འབྱོར་གྱིས་སྒོམ་སྒྲུབ་དང་
སྦྱངས་པ་རྣམས་བླ་མའི་དྲུང་དུ་སྒྲོ་འདོགས་ཆོད་པར་མཛད་དེ་དོན་གྱི་བརྒྱུད་འཛིན་
117

ཡ་ཆེན་ཆོས་འབྱུང་།
རྫོགས་པ་ཆེན་པོར་གྱུར། ཉི་ཤུ་པ་ལ་ལྷོ་བྲག་ཏུ་བྱོན། མཚོ་ཡུལ་བྲག་དཀར་བས་དགོན་
གནས་སོགས་ཀྱི་བུ་སློབ་རྣམས་ཀྱིས་མཆོད་ཅིང་བཏུད། དེར་བླ་མ་དང་དབུ་མཛད་པ་
ལས་དབང་ལུང་ཅི་རིགས་པ་དང་འཆམས་དབྱངས་རྣམས་གསན་ཅིང་སྦྱངས། བུམ་ཐང་
སྲས་ཟླ་བའི་སྤྱན་སྔར་བཀའ་བརྒྱད་སྒྲུབ་དབང་སོགས་དབང་ལུང་འགའ་ཞིག་གསན།
ཕྱོགས་དེའི་སྐྱེ་བོ་མཆོག་དམན་ཀུན་ཆོས་ཀྱིས་དོན་ལྡན་དུ་མཛད། སླར་བོད་དུ་བྱོན་
ནས་རིགས་བདག་སྤྲུལ་སྐུ་ཆེན་པོ་ཉིད་དང་། གཞན་ཡང་ས་སྐྱ་སྔགས་འཆང་ཆེན་པོ་
དང་། རྗེ་བཙུན་གྲོལ་མཆོག སྣང་རྩེ་རིག་འཛིན་སོགས་ཡོངས་འཛིན་དུ་མ་ལས་ཆོས་ཀྱི་
བདུད་རྩི་མཐའ་ཡས་པ་ནོད། མཆིམས་ཕུ་ལ་སོགས་པར་ཟབ་ལམ་གྱི་སྒྲུབ་པ་ནན་ཏན་
དུ་མཛད་པས་གནས་ལུགས་ཟབ་མོའི་དོན་རྟོགས། ལྷག་པའི་ལྷ་དུ་མའི་ཞལ་གཟིགས་
ཤིང་ལུང་བསྟན་པ་ཡང་ཐོབ། དེ་ནས་ཆོས་རྗེ་ཉིད་ཀྱིས་དགོན་གནས་རྟེན་གསུམ་དང་
བཅས་པ་གནང་ནས་གདན་སར་དབང་བསྐུར། ཞི་བར་གཤེགས་རྗེས་དགོངས་རྫོགས་
རྟེན་བཞེངས་སོགས་སྒྲུབ་པའི་ཁུར་བཞེས་ཤིང་། རྒྱལ་སྲས་པདྨ་ཆོས་རྒྱལ་དང་། བྱང་
བདག་དབང་པོའི་སྡེ་སོགས་ཀྱིས་ཀྱང་གུས་པར་བཏུད་པས་མཚོན་ལྷོ་མོན་དང་གཙང་རོང་
སོགས་ཀྱི་གདུལ་བྱ་སོ་སོའི་ཞིང་དུ་བྱོན་ཏེ་དེ་དག་གི་རེ་བ་དང་མཐུན་པའི་དོན་མཛད།
པད་གླིང་གདུང་རབས་གཉིས་པ་རིགས་སྲས་པདྨ་ཕྲིན་ལས་ཆོས་དང་ཟང་ཟིང་གཉིས་
ཀས་བསྐྱངས་ཏེ། རང་གི་འཁྲུངས་ཡུལ་དང་ཉེ་བའི་རི་ལ་དགོན་གནས་འདེབས་པར་
བཀའ་བསྒོས་པ་ལྟར་སྒང་སྟེང་གསང་སྔགས་ཆོས་གླིང་གི་དགོན་སྡེ་བཏབ་ཅིང་བསྟན་
པའི་རྒྱུན་བཟུང་བ་ཡང་འདིའི་ཕྲིན་ལས་ཀྱི་རྒྱུ་ཡིན། དབུས་སུ་རྗེ་སྣ་ཚོགས་རང་གྲོལ་གྱི་
སྤྲུལ་སྐུ་མདོ་སྔགས་བསྟན་འཛིན་གདན་སར་སྤྱན་དྲངས། དབང་ལུང་མན་ངག་དང་
བཅས་པ་མཐའ་རྒྱས་སུ་སྩལ་ཏེ་བསྟན་པའི་བདག་པོར་མངའ་གསོལ་ནས། མི་རིང་བར་
དགུང་གྲངས་རེ་གཉིས་པ་མེ་མོ་བྱ་ལོ་ནག་ཟླའི་ཉེར་བརྒྱད་ལ་དར་རྒྱད་ཆོས་སྡིངས་ཀྱི་
1 18

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དབེན་པར་ངོ་མཚར་བའི་ལྟས་དང་བཅས་ཏེ་སྐུ་ཞི་བར་གཟིམས་སོ། །དེའི་སྐྱེ་བ་དེ་མ་ཐག་
པ་གསུང་སྤྲུལ་ཚུལ་ཁྲིམས་རྡོ་རྗེ་ལ་ལྷོ་བྲག་ལྷ་ལུང་གི་གདན་ས་ལྔ་པ་ཆེན་པོས་བསྩལ་
ནས་བཟུང་སྐྱེས་སྤྲུལ་བར་མ་ཆད་པ་བྱོན་ནས་བསྟན་པ་ལ་བྱ་བ་རྒྱ་ཆེར་མཛད་དོ།། །།
མཁས་གྲུབ་མདོ་སྔགས་བསྟན་འཛིན་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། མཁས་གྲུབ་མདོ་སྔགས་བསྟན་འཛིན་གྱིས་
གདམས་པ་མ་ལུས་པ་བུམ་པ་གང་བྱོར་ཚུལ་དུ་གསན། དམ་པ་དེ་ཉིད་ནི་གཡོ་རུ་དོལ་དུ།
ཡབ་སྨྱོས་རྡོ་རྗེ་ཚེ་དབང་དང་། ཡུམ་བསོད་ནམས་བུ་ཁྲིད་ཀྱི་སྲས་སུ་མེ་ཕོ་བྱི་བའི་ལོར་
འཁྲུངས། རྗེ་སྣ་ཚོགས་རང་གྲོལ་གྱི་སྔོན་རབས་གསལ་བར་གསུངས་པ་སོགས་སྔོན་གྱི་
བག་ཆགས་བཟང་པོ་ལེགས་པར་སད། དགུང་གྲངས་དྲུག་གི་ཐོག་གོང་མའི་གདན་སར་
སྤྱན་དྲངས། འབྲི་ཀློག་དང་ཕྲིན་སྒྲུབ་སོགས་ཐུགས་སྦྱོང་མཛད་པས་ཚེག་མེད་དུ་ཆུབ།
དགུང་ལོ་བརྒྱད་སྟེང་ཞྭ་དམར་དཀོན་མཆོག་འབངས་ལས་དགེ་བསྙེན་གྱི་སྡོམ་པ་ནོད།
མཚན་དཀོན་མཆོག་འོད་ཟེར་དུ་གསོལ། བཅུ་གསུམ་ཐོག་རྒྱལ་དབང་བསྟན་འཛིན་
གྲགས་པ་ལས་རབ་ཏུ་བྱུང་། མདོ་སྔགས་བསྟན་འཛིན་བཟང་པོར་གསོལ། ཆོས་རྗེ་
ཀུན་མཁྱེན་ཆེན་པོ་དང་། གཏེར་ཆེན་པདྨ་གླིང་པའི་ཆོས་སྐོར་ཡོངས་རྫོགས་ཀྱི་དབང་
ལུང་ཁྲིད་མན་ངག་ཕྱག་བཞེས་དང་བཅས་པ་མཐའ་རྒྱས་སུ་གནང་ནས་རྟོགས་པ་དོན་
གྱི་རྒྱལ་ཚབ་ཏུ་དབང་བསྐུར། གཞན་ཡང་ཐུགས་སྲས་ཀུན་དགའ་གྲགས་པ། གྲུབ་ཆེན་
ཀུན་དགའ་རྡོ་རྗེ། སྔགས་འཆང་ཀུན་བཟང་དཔལ་འབྱོར། རྒྱལ་སྲས་ནོར་བུ་དབང་
རྒྱལ། བྱང་བདག་དབང་པོའི་སྡེ་སོགས་རྙིང་མ་དང་། ས་སྐྱ་ཁྲི་ཆེན། ཞྭ་དམར་ནག་
སོགས་བཤེས་གཉེན་མང་པོ་ལས་གསར་རྙིང་གི་ཆོས་བཀའ་ཇི་སྙེད་པ་སྔ་ཕྱིར་གསན།
119

ཡ་ཆེན་ཆོས་འབྱུང་།
བཅོ་བརྒྱད་པ་ལ་འབྲས་ཡུལ་སྐྱིད་ཚལ་དུ་འབུམ་རམ་པ་ཐར་པ་རྒྱལ་མཚན་ལ་བརྟེན་
ནས་བསྡུས་ཚད་དབུ་ཕར་འདུལ་མངོན་སྡོམ་གསུམ་རིག་གནས་དང་བཅས་པའི་གཞུང་
ལུགས་རྣམས་ལ་ནན་ཏན་ཆེན་པོས་སྦྱངས་ཤིང་ཆོས་གྲྭ་དེར་ལུང་རིག་སྨྲ་བ་ལ་འགྲན་ཟླ་
མེད་པར་མཐུན་སྣང་དུ་གྲུབ། གཞན་ཡང་སྒྲ་དང་སྙན་ངག་སྡེབ་སྦྱོར་གསོ་རིག་བཟོ་
གནས་སོགས་ཀྱང་ཐུགས་སྦྱོང་མཛད་པས་མཁས་པའི་གོ་ས་ཐོབ། ཀརྨ་པ་དགུ་པ་
མཁྱེན་པས་ཐུགས་འཕྲོགས་ཏེ་སྒར་ཆེན་གྱི་འབེལ་གཏམ་གླེང་བར་བཀས་བསྐུལ་བ་
ལས་ལོ་གསུམ་དུ་མདོ་སྔགས་རིག་གནས་ལོ་རྒྱུས་དང་བཅས་པའི་གསུང་རབ་འབེལ་
མཆིད་ཀྱིས་འཆད་པ་དང་རྩོད་ངག་གང་ལ་ཡང་ཐོག་པ་མེད་པའི་རྣམ་དཔྱོད་ཀྱིས་བློ་
ལྡན་རྣམས་ཀྱི་བསྔགས་པའི་གནས་སུ་གྱུར།
སྐབས་གཞན་དུ་གདན་ས་ཕན་ཚུན་དང་། མཆིམས་ཕུ། གཡའ་མ་ལུང་། ལྷོ་བྲག་
མཁར་ཆུ་སོགས་དབེན་གནས་དུ་མར་ཡི་དམ་ལྷའི་བསྙེན་སྒྲུབ་དང་། རང་བཞིན་རྫོགས་
པ་ཆེན་པོའི་རྣལ་འབྱོར་ལ་རྩེ་གཅིག་ཏུ་གཞོལ་བས་ཟབ་མོའི་ཉམས་རྟོགས་མཐར་ཕྱིན།
གུ་རུ་རིན་པོ་ཆེ་དང་། རྗེ་བཙུན་སྒྲོལ་མ་ལ་སོགས་ཡི་དམ་དུ་མའི་ཞལ་གཟིགས་ཤིང་
དབུགས་དབྱུང་ཐོབ། ལྷོ་དབུས་ཀྱི་གདན་ས་རྣམས་དང་། དད་པའི་ཞིང་ས་དུ་མར་བླ་མ་
ཐུགས་རྗེ་ཆེན་པོ་ཞི་ཁྲོ་བཀའ་བརྒྱད་རྣམས་ཀྱི་སྒྲུབ་ཆེན་རྣམས་ལ་བརྟེན་ནས་དམ་རྫས་
འགྲོ་ཕན་དང་། དབང་ཁྲིད་ལུང་མང་པོ་དུས་དང་དུས་མིན་དུ་གསུངས་པ་ལས། རིགས་
སྲས་གསང་བདག་ཆེན་པོ་ཕྲིན་ལས་ལྷུན་གྲུབ་དང་། རྫོགས་ཆེན་ནམ་མཁའ་འབྲུག་སྒྲ
མངའ་བདག་བསྟན་འཛིན་ཆོས་དབང་། སྤ་གྲོ་བ་ཆོས་དབང་ལྷུན་གྲུབ། མང་ཐོས་དམ་
ཆོས་བཟང་པོ་སོགས་བཀའ་སྲོལ་སྐྱོང་བ་དུ་མ་དང༌། ལུང་རིག་སྨྲ་བའི་སྟོན་ཆེན། ཐ་
སྙད་འཛིན་པའི་མཁས་པ། སྒོམ་ཉམས་ཅན་གྱི་རྣལ་འབྱོར་ཕོ་མོ་སོགས་དམ་པའི་ཆོས་
ཀྱིས་བསྡུས་པའི་བུ་སློབ་དབུས་གཙང་ལྷོ་མོན་གྱི་ཕྱོགས་ཐམས་ཅད་དུ་ཁྱབ་པ་དང་། ས་
120

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྐྱོང་སྐུ་རབས་དང་། བྱ་ས་ཁྲི་དཔོན། འཕྱོང་རྒྱས་སྟག་རྩེ་བ་དང་། ཡར་ཀླུང་ཕོ་བྲང་པ་
སོགས་རིགས་དང་ལོང་སྤྱོད་ཀྱིས་མཐོ་བའི་མཚོན་ཡོན་བདག་རྣམས་ཀྱིས་དད་པས་
མཆོད་ཅིང་ཆོས་དང་ཕྲིན་ལས་བཞིའི་ཡུལ་གང་ལ་འཇུག་པ་དེས་ལས་འབྲས་དོན་ལྡན་
གྱི་རེ་བ་བསྐངས། ལྷོ་བྲག་བཀྲ་ཤིས་སྒང་གི་རི་བོར་ཚུགས་ཅན་གྱི་འདུས་སྡེ་བཏབ་པ་
དང་རེ་ཞིག་ནས་བྱང་ཆུབ་གླིང་དུ་རྫོགས་ཆེན་བླ་བརྒྱུད་ཀྱི་སྣང་སྙན་ངོ་མཚར་བའི་
འབུར་སྐུས་མཚོན་འདུལ་ལུང་སོགས་བཀའ་བསྟན་གྱི་གླེགས་བམ་ཇི་སྙེད་པ་བཞེངས།
དབུས་ཀྱི་གདན་ས་ཁག་ལ་བསྙེན་བཀུར་དང་མཆོད་འབུལ་སྨོན་ལམ་སོགས་བསྟན་པ་
དང་འགྲོ་བའི་དོན་དུ་རྒྱ་ཆེར་མཛད་རྗེས།
དགུང་གྲངས་ང་གསུམ་པ་ས་ཕོ་འབྲུག་གི་ལོའི་བར་གྱི་རྣམ་ཐར་ཞལ་གསུང་
མའི་མཐར། ཁྱད་པར་བརྒྱུད་འཛིན་བུ་ལ་དབང་ལུང་དང་། །མན་ངག་ཁྲིད་ལུང་མང་པོ་
བར་མེད་བཤད། །གསང་ཆེན་བསྟན་པ་འཛིན་པའི་རྟེན་འབྲེལ་བསྒྲིགས། །ད་ནི་བྱ་བ་
ཟིན་གྱི་འགྱོད་པ་མེད། །འཆི་བར་དགའ་བའི་མདོ་སྔགས་བསྟན་འཛིན་ང་། །གདོད་མའི་
ས་ལ་གཏན་སྲིད་འཛིན་དུ་འགྲོ། །ཞེས་སོགས་ཀྱི་དོན་བསྡུས་ཞལ་གདམས་སུ་མཛད་
ནས་ཟླ་བ་གསུམ་པ་འདས་པ་མཆུ་ཟླའི་ཚེས་བཞི་ལ་དར་རྒྱས་ཆོས་སྡིངས་སུ་སྤྲུལ་པའི་
དཀྱིལ་འཁོར་ངོ་མཚར་བའི་ལྟས་དང་བཅས་ཆོས་དབྱིངས་སུ་གཤེགས་སོ། །དགོངས་པ་
སྐོང་བའི་མཆོད་འབུལ་དང་ཕྱི་ནང་གི་རྟེན་བཞེངས་ཕྲིན་ལས་མི་ཉམས་པའི་རྒྱུན་སྐྱོང་
རིགས་སྲས་གསང་བདག་ཆེན་པོས་མཛད་དོ།། །།
རིག་འཛིན་ཆེན་པོ་ཕྲིན་ལས་ལྷུན་གྲུབ་ཀྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རིག་འཛིན་ཆེན་པོ་ཕྲིན་ལས་ལྷུན་གྲུབ་ཀྱིས་
121༡

ཡ་ཆེན་ཆོས་འབྱུང་།
གདམས་པ་ཡོངས་རྫོགས་བུམ་པ་གང་བྱོས་སུ་གསན། དམ་པ་དེ་ཉིད་ཀྱི་ཡབ་ནི་སྨོས་
སྟོན་མཁས་གྲུབ་ཆེན་པོ་མདོ་སྔགས་བསྟན་འཛིན་དང་། ཡུམ་རྒྱལ་རིགས་དགོས་
འཛོམས་མཛེས་མའི་སྲས་སུ་ལྕགས་མོ་ཕག་ལ་ལྷོ་བྲག་བྱང་ཆུབ་གླིང་དུ་འཁྲུངས།
གསུང་ཕྱེས་ཙམ་ནས་དམ་པའི་ངང་ཚུལ་འབའ་ཞིག་མངའ་བས་བློ་ལྡན་རྣམས་ཡིད་
དྭངས་པར་མཛད། དགུང་ལོ་ལྔ་ནས་འབྲི་ཀློག་གཉིས་ཀ་བྱང་ཆུབ་པར་མཁྱེན། །
བརྒྱད་ལ་དགེ་བསྙེན་གྱི་སྡོམ་པ་བཞེས། མཚན་ཨོ་རྒྱན་ཚེ་འཕེལ་དུ་གསོལ། རིམ་
བཞིན་ཕྲིན་སྒྲུབ་ཕྱག་བཞེས་དང་བཅས་པ་ནས་བརྩམས་ཡིད་བཞིན་མཛོད་དང༌།
སེམས་ཉིད་ངལ་གསོ་རྩ་འགྲེལ་རྣམས་དང་སྒྲ་དང་རྩིས་སོགས་ཤེས་བྱ་རྣམས་ལ་ཐུགས་
སྦྱོང་མཛད་པས་ཐུགས་རབ་ཕུལ་དུ་བྱུང་བས་བློ་གྲོས་ཀྱི་མཐུ་ཐོབ། ཁྱད་པར་ཡབ་རྗེ་
ཉིད་ལས་བླ་རྫོགས་ཐུགས་གསུམ་སྙིང་ཐིག་ཡ་བཞི་ཞི་ཁྲོ་བཀའ་བརྒྱད་སོགས་གསང་
ཆེན་བཀའ་གཏེར་དུ་མའི་དབང་ཁྲིད་བཤད་ལུང་མན་ངག་སོགས་མཐའ་ཆོད་པར་
གསན་ཅིང་། བསམ་པ་དང་སྒོམ་པའི་ཉམས་བཞེས་ཀྱིས་གཏན་ལ་ཕབ་སྟེ་ཀུན་ཆུབ་པར་
མཛད་པས། བསྟན་པའི་བདག་པོར་གྱུར། དཔའ་བོ་གཙུག་ལག་རྒྱ་མཚོ་ལས་དགེ་ཚུལ་
དང་། ཀུན་རིག་ཕག་མོ་དུས་འཁོར་སོགས་ཀྱི་དབང་ལུང་རྣམས་གསན་ཅིང་། དེ་དག་གི་
སྒྲུབ་དཀྱིལ་འབྲི་ཐོག་གར་འཆམས་སོགས་ཀྱང་ཚེགས་མེད་པར་མཁྱེན། ཁྱད་པར་
རྒྱུད་བླ་དང་ཟབ་མོ་ནང་དོན་འགྲེལ་པ་དང་བཅས་པ་སྦྱངས་ཏེ་མདོ་སྔགས་ཀྱི་ཟབ་དོན་
མཐའ་དག་ཐུགས་སུ་ཆུད། སླར་ཡང་རང་གནས་སུ་ཡབ་རྗེ་ཉིད་ལས་སྙིང་ཐིག་གི་
དབང་ཁྲིད་ནན་ཏན་ཆེན་པོས་གསན་པས་མཚོན་ཟབ་ཆོས་མང་པོའི་མཐའ་རྒྱ་བཅད་
ཅིང་བསྟན་པའི་གཉེར་ཁ་གཏད་པ་བཟུང་། མི་རིང་བར་ཡབ་རྗེ་ཉིད་ཆོས་སྡིངས་སུ་ཞི་
བར་གཤེགས་པའི་སྐུ་གདུང་གི་མཆོད་འབུལ་ཕྱི་ནང་གི་རྟེན་བཞེངས་སོགས་དགོངས་པ་
རྫོགས་པར་མཛད། སྤྱིར་ཡབ་རྗེ་ཉིད་གཙོ་བོར་གྱུར་པའི་བླ་མ་ཡང་། གསུང་སྤྲུལ་ཚུལ་
122

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཁྲིམས་རྡོ་རྗེ། ལོ་ཆེན་གཞན་ཕན་རྡོ་རྗེ། ལྷ་བཙུན་ནམ་མཁའ་འཇིགས་མེད། རྫོགས་
ཆེན་པ་ནམ་མཁའ་འབྲུག་སྒྲ། ཟུར་ཆེན་ཆོས་དབྱིངས་རང་གྲོལ་སོགས་རྙིང་མ་དང་།
དཔའ་བོ་གཙུག་ལག་རྒྱ་མཚོ་སོགས་བཀའ་བརྒྱུད། གུ་ཤྲཱི་གྲགས་པ་མཆོག་དབྱངས་
སོགས་གསར་མ་སྟེ་བཤེས་གཉེན་དམ་པ་བཅུ་ཕྲག་གསུམ་ལྷག་པ་ལས་མདོ་སྔགས་ཀྱི་
ཆོས་ཚུལ་མང་དུ་གསན་ཅིང་། དེ་དག་གི་སྙིང་པོའི་ལམ་སྲོལ་ཇི་བཞིན་པ་བསྐྱེད་རྫོགས་
ཟབ་མོའི་གནད་ཀྱིས་སྒྲུབ་པ་ལོ་ཟླ་དུ་མར་སྦྲེལ་བ་ལན་མང་པོ་དང་། རྒྱུན་གྱི་ཐུགས་
དམ་ཁྲིགས་སུ་བཅད་པ་ལས་མི་གཡེལ་བས་རྫོགས་པ་ཆེན་པོའི་རང་སྣང་རིས་མེད་ཀྱི་
དགོངས་པ་མངོན་དུ་གྱུར། འཁོར་འདས་ཡེ་ཤེས་ཀྱི་རོལ་པར་ཤར་བས་ཡི་དམ་དུ་མའི་
གཟིགས་སྣང་ལ་དབང་འབྱོར། ཆོས་ཀྱི་རྗེས་སུ་འབྲང་བའི་བུ་སློབ་ནི། ཡབ་རྗེ་དང་
གསུང་སྤྲུལ་རིན་པོ་ཆེ། དཔའ་བོ་རྒྱལ་ཚབ་པ་ཙམ་མ་གཏོགས་པའི་རང་གི་ཡོངས་
འཛིན་རྣམས་ཀྱིས་ཀྱང་ཆོས་ཀྱི་བདུད་རྩི་ངོམས་མེད་དུ་གསོལ་ཞིང་གུས་པར་བཏུད།
གཞན་ཡང་དཔལ་རི་སྤྲུལ་སྐུ་ཕྲིན་ལས་རྣམ་རྒྱལ། ལོ་ཆེན་ཆོས་རྒྱལ་བསྟན་འཛིན། ཁྲི་
དཔོན་སྔགས་འཆང་ཆེན་པོ་སོགས་རིགས་དང་སྐྱེ་བརྒྱུད་ཡོན་ཏན་གྱི་མཐོ་བ་དུ་མས་
མཚོན། བླ་མ་སློབ་དཔོན། རབ་བྱུང་། སྔགས་པ། སྒོམ་ཆེན། ཁྱིམ་བདག་སོགས་སྐལ་
ལྡན་དུ་མ་ལ། སྤྱིར་སྒྲུབ་དབང་ཁྲིད་ལུང་མན་ངག་སོགས་ཐུན་མོང་དུ་གནང་བ་དང༌།
ཁྱད་པར་ཆོས་ཀྱི་རྣམ་གྲངས་མཐའ་ཡས་པ་སོ་སོའི་སྐལ་བ་བཞིན་སྩོལ་བ་ལ་
ཐོགས་པ་མེད་པ་མངའ་བས་སྔ་འགྱུར་གྱི་བསྟན་འཛིན་གཅིག་ལ་ཆོས་ཀྱི་ཕྲིན་ལས་
འགྲན་དུ་མེད་པ་མངོན་སུམ་དུ་གྲུབ། ངོ་བོ་ཆོས་ཉིད་མཉམ་པ་ཆེན་པོའི་གནས་ལུགས་
ལས་མ་གཡོས་བཞིན་དུ་རྣམ་འགྱུར་རྡོ་རྗེ་སློབ་དཔོན་དེ་ཉིད་བཅུ་ལ་དབང་འབྱོར་བས་
དེ་དང་དེའི་ལས་ལ་ངེས་ཤེས་འདྲེན་ཅིང་ཁྱད་པར་དབང་དུས་སུ་ཡེ་ཤེས་ཀྱི་བྱིན་ཕེབས་
པས་དབང་དོན་རྒྱུད་ཐོག་ཏུ་འབྱོར། ཁྲིད་བཀའ་གསུང་དུས་སོ་སོའི་ཉམས་མྱོང་གི་སྣེ་
123

ཡ་ཆེན་ཆོས་འབྱུང་།
ནས་ཁྲིད་མཁས་པས་ཟབ་ལམ་གྱི་རྟོགས་པ་འཁྲུལ་མེད་དུ་འཕྲོད་པས་ཉམས་མྱོང་དྲོད་
ཚད་ཐོབ་པ་མང་དུ་ཐོན། འཆི་ཁར་འཕོ་བའི་མཚམས་སྦྱོར་དང་རྗེས་འཛིན་མཛད་པ་
ལ་སྤྱི་བོ་འཕར་ཞིང་སྐྱེ་བ་ངོས་ཟིན་པའང་མང་། དེ་སོགས་ངོ་མཚར་བའི་རྣམ་ཐར་ཇི་
སྙེད་མཆིས་ཀྱང་གོང་གི་དེ་དག་གིས་མཚོན་པ་ཙམ་མོ། མདོར་ན་ཆོས་བརྒྱད་ཀྱི་འཆིང་
བས་མ་གོས་ཤིང་བསྟན་འགྲོའི་ཕན་བདེ་ཁོ་ན་སྐུ་འཕྲོག་ལས་ཀྱང་གཅེས་པར་འཛིན་
པའི་ཐུགས་བསྐྱེད་ཀྱིས་དབུས་གཙང་ལྷོ་མོན་སོགས། གདུལ་བྱའི་ཁམས་རྣམས་སུ་
འཁོར་ལོ་གསུམ་གྱི་རྣམ་ཐར་གཞན་ཕན་གྱི་ཕྲིན་ལས་རིས་མེད་དུ་བསྐྱངས་པས་དོན་
གཉིས་འབྲས་བུ་ལྷུན་གྲུབ་ཏུ་སྩོལ་བ་ལས་གཡེལ་བ་མི་མངའ་བའི་ངང་ནས་དགུང་ལོ་
ལྔ་བཅུ་རྩ་གཉིས་པ་ཆུ་སྟག་དབོ་ཟླ་བའི་ཉེར་གཉིས་ལ་དབུ་གཙུག་ཕྱུར་བུར་འཕར་བ་
ལས་སྤོས་དུད་ལྟ་བུའི་རླངས་པ་འཕྲོ་བཞིན་དུ་སྤྲུལ་པའི་དཀྱིལ་འཁོར་འོད་གསལ་ཆོས་
སྐུའི་དབྱིངས་སུ་ཉེ་བར་བསྡུས་སོ། །དེའི་སྐབས་ངོ་མཚར་རྟགས་སྣང་མཐའ་ཡས་པ་
སྣང་བ་དང་། གདུང་ཚག་གི་བྱ་བ་ཐུགས་དམ་དགོངས་རྫོགས་རྣམས་གསང་བ་གསུམ་
གྱི་རྒྱལ་ཚབ་རིག་འཛིན་གཏེར་བདག་གླིང་པས་བསྒྲུབས་པ་ཡིན་ནོ།། །། །
གཏེར་ཆེན་འགྱུར་མེད་རྡོ་རྗེའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། སྔ་འགྱུར་གྱི་ཤིང་རྟ་ཆེན་པོ་གཏེར་ཆེན་འགྱུར་
མེད་རྡོ་རྗེ་མཆོག་གིས་གསང་བ་མཆོག་གི་རྒྱུད་ལུང་མན་ངག་རྣམས་རྫོགས་པར་གསན།
བླ་མ་དམ་པ་དེ་ཉིད་ནི། ཡབ་གསང་བདག་ཕྲིན་ལས་ལྷུན་གྲུབ་དང་། ཡུམ་ལྷ་འཛིན་
དབྱངས་ཅན་སྒྲོལ་མའི་སྲས་སུ་མེ་ཁྱི་དབོ་ཟླའི་ཚེས་བཅུར་ངོ་མཚར་གྱི་ལྟས་བསམ་གྱི་
མི་ཁྱབ་པ་དང་བཅས་སྐུ་འཁྲུངས། དེ་ནས་ལོ་གསུམ་གྱི་བར་ཛོ་ཀི་སྔོ་སངས་ཅན་ཞིག་
124

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དང་། བུད་མེད་མཛེས་མ་གཉིས་ཀྱི་རྒྱུན་དུ་སྲི་ཞུ་བྱས་པའི་དངོས་ཉམས་ཞིག་ཐུགས་ལ་
གསལ་བའི་དྲན་ཤེས་ཁྱད་པར་ཅན་མངའ། པང་དུ་འཚོ་བ་དང་། རོལ་རྩེད་ཀྱི་སྐབས་
སུའང་དམ་པའི་རིགས་སད་པར་ངང་ཚུལ་དགེ་བའི་བློ་ལྡན་རྣམས་དགེ་ལ་དད་པར་
བཀོད། དགུང་གྲངས་བཞི་པར་ཡབ་རྗེ་ལས་བཀའ་བརྒྱད་གསང་རྫོགས་ཀྱི་དབང་
གསན། སྣང་སྤྱོད་ཐམས་ཅད་ལ་དཀྱིལ་འཁོར་གྱི་འཁོར་ལོས་ཐེབས་ཏེ་གཙོ་བོར་བླ་
མ་དང་དབྱེར་མེད་དུགཟིགས་པས་དབང་བཞིའི་ས་བོན་ཐུགས་རྒྱུད་ལ་ཐེབས་པ་ཉིད་
དང༌། དགུང་གྲངས་བཅུ་པར་བདེར་འདུས་ཀྱི་དབང་གསན་དུས་འོད་གསལ་གྱི་སྣང་བ་
ལ་ཨོ་རྒྱན་ཆེན་པོས་དབང་བསྐུར་ཞིང་བྱིན་གྱིས་བརླབས་པའི་མཐུ་ནུས་འཕེལ་ཏེ།
བུམ་དབང་གི་ཉམས་མྱོང་ཡུལ་སྣང་སྒྱུ་མ་ལྟ་བུར་གཏན་ལ་ཕེབས། དེ་ནས་བརྩམས་
ཏེ་ཡབ་རྗེའི་སྐུ་ཚབ་མཛད་དེ་ཕྲིན་ལས་བསྐྱངས།
བཅུ་གཅིག་པའི་ཐོག་ཕྱག་ན་པདྨོ་ལྔ་པར་གཙུག་ཕུད་ཕུལ། མཚན་ངག་དབང་
པདྨ་བསྟན་འཛིན་དུ་གསོལ། སྐྱེད་གྲོང་གི་རང་བྱུང་འཕགས་པ་ཐོག་མར་འཕེབས་པ་
དང་དུས་འགྲིགས་པས་རྟེན་འབྲེལ་བཟང་ཞེས་དགྱེས་པའི་དབུགས་དབྱུང་སྩལ། དེ་
དུས་འཕགས་པའི་ཞལ་བཞི་འཛུམ་ཆགས་ཉམས་གསལ་བའི་ཐུགས་ཀ་ནས་འོད་ཟེར་
བྱུང་བ་ཉིད་ཀྱི་སྐུ་ལ་ཐིམ། བཅུ་བདུན་པ་ལ་བསམ་ཡས་སུ་རྒྱལ་བའི་དབང་པོ་མཇལ་
བའི་ཚེ་སྤྱན་རས་གཟིགས་ཀྱི་རྣམ་པར་གཟིགས། རིགས་ཀུན་ཁྱབ་བདག་ལྔ་པ་དང་
ཡབ་རྗེ་གཉིས་ནི། སྐུ་དངོས་ཀྱི་རྗེས་སུ་བཟུང་བའི་བཀའ་དྲིན་ཕུལ་དུ་བྱུང་བ་མ་ཟད།
ཕྱིས་ཡེ་ཤེས་ཀྱི་སྐུས་ཀྱང་བྱིན་གྱིས་བརླབས་པས་བཀའ་དྲིན་མཚུངས་ཟླ་མེད་པའི་བླ་
མ་གཉིས་སུ་མཛད་དོ། །གཞན་ཡང་སྨིན་གྲོལ་ཟབ་མོ་གསན་པའི་བཤེས་གཉེན་ཆེན་པོ་
བཅུ་དྲུག ཟབ་ཆོས་སྣ་ཚོགས་གསན་པའི་ཡོངས་འཛིན་སུམ་བཅུ་རྩ་ལྔ་རྣམས་བསྟེན་ཏེ།
སྡེ་སྣོད་གསུམ་དང་། རྒྱུད་སྡེ་བཞི། ཐ་སྙད་རིག་གནས་དང་བཅས་པ་སྤྱི་དང་། ཁྱད་
125

ཡ་ཆེན་ཆོས་འབྱུང་།
པར་མདོ་སྒྱུ་སེམས་གསུམ་གྱི་གཙོས་སྔ་འགྱུར་བཀའ་མའི་རྒྱུན་དེང་སང་ཡོད་དོ་ཅོག་
དང་། གཏེར་ཕྱོགས་བླ་རྫོགས་ཐུགས་གསུམ་སྒྲུབ་སྡེ་སྤྱི་དང་བྱེ་བྲག་གི་སྒོས་བཀའ་
ཡོངས་གྲགས་རྣམས་ཀྱི་གཙོས་གསང་སྔགས་གསར་རྙིང་གི་སྨིན་གྲོལ་རྒྱུན་བཞུགས་
ཕལ་མོ་ཆེ་དང་། དེ་དག་གི་རྩ་བ་རྒྱལ་བཀའ་རིན་པོ་ཆེའི་ལུང་སོགས་མཐའ་ཡས་པ་
གསན། དགུང་ལོ་བཅུ་གསུམ་ཙམ་ནས་བཟུང་རྩ་རྒྱུད་གསང་བ་སྙིང་པོ་དང༌། རྒྱུད་བླ།
སེམས་ཉིད་ངལ་གསོ། ཡིད་བཞིན་མཛོད་རྩ་འགྲེལ་རྣམས་ཐུགས་ལ་བཟུང་། ཡབ་རྗེ་
ཆེན་པོ་ལས་གསུང་བཤད་རིམ་པར་གསན་ཅིང་། །
ཁྱད་པར་ཀུན་མཁྱེན་ཆེན་པོའི་གསུང་རབ་རྣམས་སྦྱངས་གོམས་མཐར་ཕྱིན་
པར་མཛད་པས་བློ་གྲོས་ཀྱི་མཐུ་ཐོག་པ་མེད་པ་བརྙེས་ཏེ་ཇི་སྙེད་མཁྱེན་པའི་ཆོས་ལ་
སྒྲོ་འདོགས་ཆོད། ཡབ་རྗེ་ཤིན་ཏུ་མཉེས་ནས་རྒྱུད་དང་གདམས་པ་མཐའ་དག་བུམ་པ་
གང་བྱོས་སུ་གཏད་དེ་གསང་བ་གསུམ་གྱི་རྒྱལ་ཚབ་ཆེན་པོར་དབང་བསྐུར་ནས་དོན་གྱི་
བདག་པོར་མངའ་གསོལ། སྒོམ་པས་སྣང་བཞིའི་རྣལ་འབྱོར་མངོན་དུ་བྱས། ཀུན་
མཁྱེན་ཆོས་ཀྱི་རྒྱལ་པོ་ལ་གསོལ་བ་བཏབ་པས། བདག་ཉིད་ཆེན་པོ་དེ་སྐུ་ཟུར་ཞལ་དུ་
གཟིགས་པ་རབ་བྱུང་པཎྜི་ཏའི་ཆས་ཅན་ཞལ་གཟིགས་པས་རྫོགས་པ་ཆེན་པོ་རང་སྣང་
རིས་མེད་པའི་དགོངས་པ་མངོན་དུ་གྱུར། །དོན་རྒྱུད་ཀྱི་རྟོགས་པ་ཐུགས་ལ་འཕོས། འདི་
དུས་སྐུ་རབ་བྱུང་པཎྜི་ཏའི་ཆས་ཅན་ཕྱག་ན་ཤེལ་རྡོ་བསྣམས་པ་ཞལ་འཛུམས་མདངས་
དང་ཆོས་སྐུའི་གཟིགས་སྟངས་ཅན་མཇལ་བ་སྨིན་གྲོལ་གླིང་འདུ་ཁང་གི་རྒྱ་མཐོངས་
ལོག་རིས་ན་བཞུགས་པ་དེ་ཞལ་གཟིགས་མའི་འདྲ་ཞལ་ཡིན། དེའི་ཚེ་ཀུན་མཁྱེན་
ངག་གི་དབང་པོ་ལ་བསྟོད་པ་ཡོན་ཏན་རྒྱ་མཚོའི་རླབས་ཕྲེང་བྱ་བ་འདི་ལྟར་བརྩམས་ཏེ།
༈ ཀུན་ཁྱབ་ཡེ་ཤེས་གཞོན་ནུ་བུམ་སྐུའི་ཀློང་། །ཆོས་དབྱིངས་བརྡལ་ཁྱབ་ཆེན་
པོར་བྱང་ཆུབ་ཀྱང་། །རབ་འབྱམས་སྣ་ཚོགས་སྤྲུལ་པའི་སྒྱུ་མ་མཁན། །སྐུ་བཞིའི་དབང་
126

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཕྱུག་མཆོག་ལ་གསོལ་བ་འདེབས། །ཆོས་ཀུན་མཁྱེན་པའི་ཡུལ་ལ་དབང་བསྒྱུར་བས། །
རྒྱལ་གསུང་ངག་གི་རང་བཞིན་ཕ་མཐའ་མེད། །མཐའ་ཡས་སྨྲ་བའི་དབང་པོ་འཛམ་
གླིང་རྒྱན། །ཤེས་བྱའི་ཆོས་ཀུན་གཟིགས་འདིར་གསོལ་བ་འདེབས། །ལྔ་རིག་རྟ་ལྗང་
རོལ་པའི་ལྡིང་ཁང་ནས། །དྲི་མེད་རིག་པའི་འོད་ཟེར་སྟོང་འཕྲོ་བ། །ཕས་རྒོལ་མུན་པ་
མཐར་བྱེད་སྣང་བའི་གཏེར། །ཐུབ་བསྟན་པདྨའི་གཉེན་ལ་གསོལ་བ་འདེབས། །ཉེས་
སྤྱོད་ཁྱབ་འཇུག་རྐང་པའི་དག་བྱེད་ཀླུང་། །ཚུལ་ཁྲིམས་ཡན་ལག་བརྒྱད་དུ་བབས་པའི་
ཆབ། །བློ་གྲོས་ངོ་མཚར་བྱེ་བའི་རླབས་ཕྲེང་ཅན། །ཕྲིན་ལས་རྒྱུན་མི་ཆད་ལ་གསོལ་བ་
འདེབས། །དྲི་མེད་བློ་གྲོས་ནོར་བུའི་བ་གམ་མཛོད། །ཐེག་མཆོག་རྫོགས་ལྡན་གཏེར་དུ་
གྲོལ་བའི་སྒོ། །གཏན་པ་མེད་པའི་ལེགས་བཤད་མཆོག་སྦྱིན་མཁན། །བློ་གསལ་
འདོད་འཇོའི་གཏེར་ལ་གསོལ་བ་འདེབས། ། ཀ་དག་དབྱིངས་ལས་ལྷུན་གྲུབ་རིག་པའི་
རྩལ། །མ་འགག་སྣ་ཚོགས་རོལ་པའི་འཁོར་འདས་སྤྲིན། །རང་རིག་ནམ་མཁའི་
དབྱིངས་སུ་རང་གྲོལ་བ། ། ཀུན་བཟང་དགོངས་པ་བརྙེས་འདིར་གསོལ་བ་འདེབས། །
རྡོ་རྗེ་རྩེ་མོ་ཉི་མ་བརྒྱར་བརྩེགས་པའི། །གཟི་བརྗིད་ཕུང་པོ་ཕ་མཐའ་མེད་པའི་དཔྱིད། །
རྣམ་དཔྱོད་སྟོབས་ཀྱིས་ཐུབ་བསྟན་མཁར་འདྲེན་པའི། །འོད་གསལ་སྙིང་པོའི་ཤིང་རྟ་
དེར་གསོལ་འདེབས། །སེམས་ཀློང་མན་ངག་རྒྱུད་སྡེའི་མེ་ལོང་དབྱིངས། །གསལ་བྱེད་
བྱད་བདེར་མཁན་པོ་སྟོབས་བཅུ་པའི། །དྲི་མེད་ལུང་གི་སེང་གེའི་སྒྲ་སྒྲོགས་པ། །
ཐེགས་མཆོག་བསྟན་པའི་བདག་པོར་གསོལ་བ་འདེབས། །པདྨའི་སྦུགས་ལས་རང་བྱུང་
རྒྱལ་བ་དང་། །སྨོན་ལམ་ལས་འབྲེལ་གཅིག་པས་ཟབ་གཏེར་སྒོ། །འབྱེད་པའི་ནུས་
རྩལ་ཐོགས་མེད་ཆོས་ཀྱི་བདག སྐལ་བཟང་རྣམ་འདྲེན་མཆོལ་ལ་གསོལ་བ་འདེབས། །
མཁས་དང་གྲུབ་པའི་རྩིབས་སྟོང་འཁོར་ལོ་ཡིས། །ཐུབ་བསྟན་གླིང་བཞིའི་ཁྱོན་ལ་
དབང་བསྒྱུར་བ། །བསམ་ཡས་ཕྲིན་ལས་ལྷུན་གྱིས་གྲུབ་པ་ཡི། །ངོ་མཚར་རྒྱ་མཚོའི་
127

ཡ་ཆེན་ཆོས་འབྱུང་།
གཏེར་ལ་གསོལ་བ་འདེབས། ། མ་དག་དྲི་མ་འཁྲིགས་པའི་ཚང་ཚིང་ནགས། །བསྲེག་
བྱེད་བརྡ་སྤྲོད་རིག་པ་དུས་མཐའི་མེས། །ཕུལ་བྱུང་བསྙེངས་པའང་མེ་ཁྱེར་ལྟར་བྱེད་
པའི། །སྨྲ་བའི་དབང་ཕྱུག་ཞབས་ལ་གསོལ་བ་འདེབས། །མངོན་སུམ་རྗེས་སུ་དཔག་
པའི་གནམ་ལྕགས་ཐོག །རིག་ལམ་སྒྲ་གཅན་འཁྲོས་པའི་མཐུས་བསྐུལ་ནས། ། ཕྱི་ནང་
ལོག་སྨྲའི་བྲག་རི་ཀུན་འཇིག་པའི་། །རི་ག་པའི་དབང་ཕྱུག་མཆོག་གསོལ་བ་འདེབས། །
འཇམ་མགོན་སྙིང་ལ་བཞུགས་པའི་ཁྱད་པར་བློ། ། མ་ལུས་ཤེས་བྱར་སྲིད་རྒུའི་ཟེར་
འཛག་པས། །ངོ་མཚར་ཕན་བདེའི་དཀྱིལ་འཁོར་རྫོགས་པ་ཅན། ། སྒྱུ་འཕྲུལ་དྲྭ་བའི་
གར་ལ་གསོལ་བ་འདེབས། ། མ་རིག་དྲི་མས་སྦག་པས་པའི་དུག་གསུམ་ནད། །མཐར་
བྱེད་ཡན་ལག་བརྒྱད་ལྡན་སྲོག་འཚོའི་གཞུང་། །བསླབ་གསུམ་མགྲིན་པར་འཆར་བའི་
ཨགས། །དྲང་སྲོང་ཆེན་པོའི་ཞབས་ལ་གསོལ་བ་འདེབས། ། སྣ་ཚོགས་ཐེག་པའི་ཁོར་
ཡུག་གིས་བཅིངས་པའི། །མདོ་རྒྱུད་ཡོངས་སུ་རྫོགས་པའི་རི་གླིང་མཚོར། །རྣམ་དཔྱོད་
གསེར་གྱི་འཁོར་ལོས་སྒྱུར་བའི་ལྷ། །ཆོས་ཀྱི་རྒྱལ་པོའི་ཞབས་ལ་གསོལ་བ་འདེབས། །
མཚོ་ལྡན་མགྲིན་པར་རོལ་པའི་སྙན་ངག་གླུ། །དབྱངས་ཀྱི་ཡན་ལག་རྒྱ་མཚོར་འགྱུར་
བའི་གདངས། །ཟབ་དོན་མལླི་ཀཱ་ཡི་ཕྲེང་མཛེས་སུ། །སྤེལ་མཁས་དཔའ་བོ་གཉིས་
པར་གསོལ་བ་འདེབས། །ཡིད་འཕྲོག་ཚིགས་སུ་བཅད་པའི་ཨནྡ་ནིལ། །སྡེབ་སྦྱོར་
གསེར་གྱི་རྒྱུན་ཐག་ལ་བརྒྱུས་ཏེ། །དཔྱོད་ལྡན་སྒེག་མོའི་རྒྱན་དུ་སྤེལ་མཁས་པའི། །བློ་
གྲོས་མཚུངས་མེད་ཞབས་ལ་གསོལ་བ་འདེབས། །ཇི་སྙེད་བྱའི་ཆོས་ལ་གདགས་རུང་
མིང་། །མངོན་བརྗོད་ཨུཏྤལ་གཞོན་ནུ་དངར་བའི་ཚལ། །བློ་གྲོས་ཟླ་བས་འབྱེད་ལ་དོ་
ཟླ་མེད་། །མཁྱེན་རབ་དབང་ཕྱུག་ཞབས་ལ་གསོལ་བ་འདེབས། །སྣ་ཚོགས་སྐད་དང་
སྟོབས་སུ་སོང་བའི་གར། །ཕུན་ཚོགས་ལང་ཚོ་རྒྱས་པའི་ངོ་མཚར་གདངས། །སྲིད་
གསུམ་ཡིད་ཀྱི་བརྟན་པ་འཕྲོག་པའི་དཔལ། །འགྲོ་ཀུན་དགའ་བའི་ཞབས་ལ་གསོལ་
128

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
བ་འདེབས། །རྩིས་རིག་བེཊྛར་དག་པའི་ཨ་དརར། །བླང་དོར་མཛེས་པའི་གཟུགས་
བརྙན་འབུམ་འཆར་བའི། །ཕྱི་ནང་གཞན་གསུམ་འཆད་ལ་ཐོག་མེད་ངག །གྲུབ་པའི་
རིག་ལྡན་དཔའ་བོར་གསོལ་བ་འདེབས། །རིམ་དགུའི་ཐེག་པ་མ་དྲོས་ལས་འོངས་
པའི། །ལེགས་བཤད་བར་མེད་འཆད་པའི་ཆུ་བོ་བཞི། །དད་ལྡན་ཟླ་བའི་མ་མར་རྟག་
བབས་པའི། །ལེགས་བཤད་རིན་ཆེན་གཏེར་ལ་གསོལ་བ་འདེབས། །ཟབ་མོ་འཁོར་ལོ་
མཐའ་མའི་གསུང་རབ་དོན། །བདེ་གཤེགས་སྙིང་པོ་སེམས་ཉིད་འོད་གསལ་བ། ། རྟག་
ཆད་སྐྱོན་བྲལ་རྒྱལ་བའི་བསྟན་པ་ཡི། །ངེས་དོན་སྙིང་པོ་སྟོན་ལ་གསོལ་བ་འདེབས། །
ཁྱད་པར་མདོ་སྒྱུ་སེམས་ཀློང་མན་ངག་གི །ངེས་དོན་ཟབ་མོ་ཀུན་བཟང་དགོངས་པ་
བཞིན། །འཁྲུལ་མེད་རྟོགས་ནས་འཇིག་བྲལ་སེང་གེའི་སྒྲས། །ཁམས་གསུམ་ཡོངས་
གྲོལ་མཛད་ལ་གསོལ་བ་འདེབས། །ལུང་རིགས་རྡོ་ཡི་སེང་གེ་ལ་བཅིབས་ནས། །ཀུན་
བཟང་བསྟན་ལ་ཕས་རྒོལ་ཀླ་ཀློའི་དཔུང་། །མཐར་བྱེད་འཇིགས་མེད་སྤོབས་པའི་
འཁོར་ལོ་ཅན། །ཕྱོགས་ལས་རྣམ་རྒྱལ་ཞབས་ལ་གསོལ་བ་འདེབས། །མདོ་སྔགས་ཐ་
སྙད་རིག་པའི་ཡིད་བཞིན་ནོར། །དཔྱད་གསུམ་དག་པའི་རྒྱལ་མཚན་རྩེར་འགོད་པ། །
ཕུལ་བྱུང་རྩོམ་པའི་ལེགས་བཤད་བྱེ་བ་བརྒྱས། །འཛམ་གླིང་མཛེས་པར་མཛད་ལ་
གསོལ་བ་འདེབས། །སྲིད་འདིར་མཁས་དང་འབྱོར་པས་མངོན་མཐོ་བའི། །དྲེགས་
ལྡན་ས་སྲུང་རྣམ་པར་བསྒྱིངས་པའི་མགོ །བསྙེངས་བྲལ་དཔའ་བོའི་ཞབས་སེན་གྱིས་
མནན་པའི། །འཇིགས་མེད་དབང་པོའི་ཞབས་ལ་གསོལ་བ་འདེབས། །ཀ་དག་གངས་
ལ་རང་རིག་གདོང་ལྔ་བགྱིང་། །སྣང་བཞི་ཟད་སར་ཕྱིན་པའི་རྩལ་གསུམ་རྫོགས། །
ཁམས་གསུམ་དོང་ནས་སྤྲུགས་པའི་ང་རོ་ཅན། །མི་ཡི་སེང་གེའི་ཞབས་ལ་གསོལ་བ་
འདེབས། །ཐུབ་པའི་བསྟན་ལ་ཐུབ་པའི་མཛད་པ་ཅན། །ཐུབ་པའི་བསྟན་འཛིན་ཀུན་
གྱི་དབུས་ན་མཐོ། །ཐུབ་བསྟན་བདག་པོ་ཐུབ་པས་ལུང་བསྟན་པ། །ཐུབ་དབང་གཉིས་
129

ཡ་ཆེན་ཆོས་འབྱུང༌།
པའི་ཞབས་ལ་གསོལ་བ་འདེབས། །དེ་ལྟར་བསྟོད་པའི་མཐུ་ཡིས་བདག་སོགས་འགྲོ། །
སྲིད་པ་ཀུན་ཏུ་གང་གི་ཡོན་ཏན་ཚོགས། ། མི་ཟད་རྒྱ་མཚོའི་དཔལ་ལ་ལོངས་སྤྱོད་ཅིང་། །
དགྱེས་ཤིང་རྗེས་སུ་འཛིན་པའི་རྒྱུར་གྱུར་ཅིག །རྒྱལ་བའི་ལམ་བཟང་འཁྲུལ་མེད་གང་
གི་སྲོལ། །འདི་ཉིད་ཐུབ་བསྟན་སྙིང་པོར་ཡོངས་ཤེས་ཏེ། །ལུས་སྲོག་ཡལ་བར་འདོར་
བའི་སྙིང་སྟོབས་ཀྱིས། །བཤད་དང་སྒྲུབ་པའི་བསྟན་པ་འཛིན་པར་ཤོག །དེ་འཛིན་
བཤད་སྒྲུབ་སྡེ་དང་སྤོང་བ་པ། །གང་དུ་མཆིས་ཀྱང་འཁོར་ལོ་གཉིས་ལྡན་ཞིང་། །སྲིད་
དང་ཞི་བའི་དཔལ་གྱི་མངོན་མཐོ་བའི། །རིང་ལུགས་ཕྱོགས་དུས་ཀུན་ཏུ་དར་བར་
ཤོག །དྲི་བཅས་བདེ་བར་གཤེགས་པའི་སྙིང་པོའི་ཁམས། །ཟབ་དོན་རྫོགས་ཆེན་ལམ་
གྱིས་ཡོངས་སྦྱངས་ནས། །བྲལ་འབྲས་ཆོས་སྐུ་བདེ་བ་ཆེན་པོའི་གཞིར། །ཁམས་གསུམ་
མྱུར་དུ་གྲོལ་བར་བྱིན་གྱིས་རློབས། །ཞེས་ཆེད་དུ་བརྗོད་པས་བསྟོད་པར་མཛད་དོ། །
གཞན་ཡང་དྭགས་སྟོན་ཆོས་རྒྱལ་བསྟན་འཛིན། རྡོ་བྲག་པདྨ་འཕྲིན་ལས་གཉིས་
ཀྱི་མདུན་ནས། འདུས་པ་མདོའི་དབང་ཆེན་གསན་པས། གཉིས་ཀས་གསང་མཚན་
འགྱུར་མེད་རྡོ་རྗེར་བཏགས། སྔོན་གྱི་སྨོན་ལམ་གྱི་དབང་གི་ཟབ་གཏེར་གྱི་བཀའ་
བབས་ཚུལ་ཡང་། བསམ་ཡས་གཡའ་མ་ལུང་ནས་དགུང་གྲངས་བཅོ་བརྒྱད་པ་ཆུ་ཡོས་
ཟླ་བ་ལྔ་པའི་ཚེས་བཅུ་ལ་ཟབ་ཆོས་རིག་འཛིན་ཐུགས་ཐིག །ཉེར་གཉིས་པར་རྫུ་འཕྲུལ་
གྱི་བཀོད་པ་དང་བཅས་ཡར་ཀླུང་ཤེལ་བྲག་ནས་གཤེན་རྗེ་དྲེགས་འཇོམས། སོ་གཅིག་
པ་མེ་འབྲུག་སྟག་ཟླའི་ཉ་ལ་ཨོ་དཀར་བྲག་ནས་གུར་དྲག་དང་རྡོར་སེམས་ཨ་ཏིའི་སྐོར།
སོ་ལྔ་པ་ལྕགས་སྤྲེལ་ཆུ་བསྟོད་ཟླ་བའི་ཚེས་ཉེར་དགུ་ལ་ཤ་འུག་སྟག་སྒོ་བདེ་ཆེན་ཡེ་
ཤེས་ཀྱི་འཁོར་ལོ་ནས་ཐུགས་གཏེར་བདེ་གཤེགས་འདུས་པའི་སྐོར་རྣམས། མོན་བོད་
སྐྱེ་བོ་བརྒྱ་ཕྲག་ཙམ་འདུས་པའི་དབུས་སུ་ཁྲོམ་གཏེར་དུ་སྤྱན་དྲངས། དེ་དག་གི་སྔ་ཕྱི་
ཅི་རིགས་པར་དབེན་པའི་གནས་ཆེན་དུ་མར་སྒྲུབ་པ་སྙིང་པོར་མཛད། གསར་རྙིང་གི་
130

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དཀྱིལ་འཁོར་ཆེན་པོ་སུམ་ཅུ་རྩ་ལྔ་རྣམས་ཀྱི་བསྙེན་སྒྲུབ་དང་། བསྐྱེད་རྫོགས་ལ་གནད་
དུ་བསྣུན་པས་བསྐྱེད་རིམ་ལ་བརྟན་པ་ཐོབ་པས་ཕྲིན་ལས་ཐོགས་མེད་དུ་གྲུབ། རྫོགས་
རིམ་རྩ་རླུང་ཐིག་ལེའི་འགྲོས་རྣམས་དབུ་མར་དག་པས་ཞུ་བདེའི་ཡེ་ཤེས་ཕྱོགས་བརྒྱར་
འབར། རྫོགས་ཆེན་རང་སྣང་རིས་མེད་ཀྱི་དགོངས་པ་མངོན་དུ་གྱུར་ནས་འོད་གསལ་
འཁོར་ཡུག་ལ་འབྱམས། སྣང་སྤྱོད་ཡེ་ཤེས་རོལ་པར་ཤར་ཞིང་། པདྨ་འབྱུང་གནས། བཱི་
མ་ལ། ཧཱུཾ་ཀ་ར། བེ་རོ། མཚོ་རྒྱལ་སོགས་རྒྱ་བོད་ཀྱི་པཎ་གྲུབ་མང་པོས་རྗེས་སུ་བཟུང་
ཞིང་། རང་གཏེར་གྱི་མཚོན་པས་བཀའ་གཏེར་དུ་མའི་དབང་སྐུར་ཞིང་ལམ་གྱི་
གདམས་པའི་གནད་རྣམས་ལྷུག་པར་བཀྲལ་ནས་བསྟན། རྡོ་རྗེ་གཞོན་ནུ་དང་། ཡང་
དག་ཞི་ཁྲོ་སོགས་ལྷག་པའི་ལྷ་རབ་འབྱམས་ཀྱི་ཞལ་གཟིགས་དང་ལུང་བསྟན་བརྙེས།
རྔ་ཡབ་པདྨའི་གླིང་སོགས་དག་པའི་ཞིང་དུ་མར་བགྲོད་ཅིང་མཁའ་འགྲོ་ཆོས་སྐྱོང་རྣམས་
ཀྱིས་ལས་ཐོག་མེད་དུ་སྒྲུབ་པ་སོགས་གཟིགས་པ་མཐའ་ཡས། ཆགས་ཐོགས་མེད་པའི་
གཟིགས་པས་དུས་གསུམ་སྒྲིབ་མེད་དུ་མཁྱེན། ཡུལ་ཐ་དད་པ་དུ་མར་བྱོན་ནས་གདུལ་
བྱ་བསམ་གྱིས་མི་ཁྱབ་པའི་རྒྱུད་ལ་ཐར་པའི་ས་བོན་བཞག །སོ་གཉིས་ནས་གསང་བ་
ཡི་དོན་རང་རིག་སྟོང་གསལ་དུ་ཤར་ཏེ་གསུང་གིས་གདུལ་བའི་དུས་ཡིན་པས། ཟབ་པ་
དང་རྒྱ་ཆེ་བའི་ཆོས་འཁོར་བར་མེད་དུ་སྐོར། སོ་བརྒྱད་བཞེས་པའི་ཆུ་ཕག་ཁྲུམས་ཟླ་
ནས་ཕོ་ཉའི་ལམ་གྱིས་ཞུ་བདེའི་དཔེས་མཚོན་པའི་དོན་གྱི་ཡེ་ཤེས་རིག་སྟོང་བདེ་བ་ཆེན་
པོ་ལྷན་སྐྱེས་མི་འགྱུར་བའི་དགའ་བཞི་ཐུགས་རྒྱུད་ལ་འཁྲུངས་པའི་ཉམས་མྱོང་རིམ་
གྱིས་འཕེལ་བས་ཐུགས་ཀྱི་གདུལ་བའི་དུས་ཤས་ཆེར་སྤྱོད་པའི་ཕྲིན་ལས། ཟབ་ཁྲིད་
གདམས་པ་ཉིད་རྒྱུད་ཐོག་ཏུ་ཅི་སྨིན་འདེབས་པར་མཛད་པས་སྐལ་ལྡན་རྣམས་རང་
བྱུང་གི་ཡེ་ཤེས་རང་ཞལ་ལྟ་བ་ལ་བཙན་ཐབས་སུ་དཀྲི་བའི་མཛད་པ་སོགས་སངས་
རྒྱས་ཀྱི་རྡོ་རྗེ་གསུམ་དང་རོ་མཉམ་པའི་བདག་ཉིད་དུ་གྱུར་པས་ཕྲིན་ལས་ཀྱི་འགྲོ་དོན་
131

ཡ་ཆེན་ཆོས་འབྱུང་།
ཁྱབ་བརྡལ་ཆེན་པོར་སྤྱོད། དེ་ཡང་མཛད་སྤྱོད་ཐམས་ཅད་རང་དོན་ཡིད་བྱེད་ཀྱི་དྲི་མ་
ལས་གྲོལ་ནས། བསྟན་འགྲོའི་ཕན་བདེ་རླབས་པོ་ཆེ་སྒྲུབ་པའི་ཐུགས་བསྐྱེད་ཆེན་པོས་
བཤད་སྒྲུབ་ལས་གསུམ་གྱི་ཕྲིན་ལས་རྣམ་པར་དཀར་བས་འདའ་བར་མཛད་པ་
སོགས་ནི་རྣམ་ཐར་ཆེན་མོ་ལས་ཤེས་པར་བྱ་ཞིང་། གཙོ་བོར་རྒྱལ་བསྟན་ཡུན་དུ་གནས་
པར་བྱ་བའི་ཆེད། རྒྱུད་ལུང་མན་ངག་མཐའ་དག་གི་དགོངས་ཟབ་གཅིག་ཏུ་དྲིལ་ཏེ།
འཐོར་བ་བསྡུས། གཅུས་པ་སྲུང་། གབ་པ་མངོན་དུ་ཕྱུང་ནས། ཕྱིས་རབ་ཀྱི་རྗེས་
འཇུག་རྣམས་ཀྱི་དོན་དུ་སྔ་འགྱུར་བཀའ་གཏེར་གྱི་དབང་ཆོག་སྒྲུབ་དཀྱིལ་ཁྲིད་ཡིག་
སོགས་གཙོ་བོར་གྱུར་པའི་བཀའ་རྩོམ་ཆེས་མང་བ་བསྟན་པ་རིན་ཆེན་བཙས་སུ་བཞག་
གནང་། །
གཞན་ཡང་ཨོ་རྒྱན་སྨིན་གྲོལ་གླིང་ཞེས་འདུས་སྡེ་སུམ་བརྒྱར་ལོངས་པའི་དགེ་
འདུན་གྱི་སྡེ་བཙུགས། གསེར་དངུལ་གྱི་བཀའ་འགྱུར་གྱིས་མཚོན་པའི་གླེགས་བམ་ལྔ་
བརྒྱ་ལས་བརྒལ་བ་དང་། སྐུ་འབུམ་མཐོང་གྲོལ་ཆེན་མོ་དང་། གཞན་ཡང་སྐུ་གསུང་
ཐུགས་རྟེན་མཐའ་ཡས་པ་བཞེངས་པ་སོགས་འཁོར་ལོ་གསུམ་གྱི་བྱ་བ་རླབས་པོ་ཆེ་
མཛད་ནས་མཐར། དགུང་གྲངས་རེ་དགུ་པར་ཤིང་རྟ་ཧོར་ཟླ་དང་པོའི་ནང་ཅུང་ཟད་སྙན་
ཚུལ་བསྟན་ནས་ཁུ་དབོན་རྣམས་ལ་ཞལ་གདམས་སྩལ། དེ་ནས་བཟུང་རྒྱུན་ཆགས་
པར་ནུབ་ཕྱོགས་ཀྱི་ངོས་ནས་རྒྱ་གླིང་སྒྲ་སྙན་པ་དང་། ག་བུར་ལྟ་བུའི་དྲི་ངད་ཀྱིས་གཟིམ་
སྤྱིལ་ཕྱི་ནང་ཀུན་ཏུ་ཁྱབ་པར་གྱུར། ད་ཤར་ཕྱོགས་སུ་གོམ་པ་བདུན་འགྲོ་དགོས་ཡོད་
གསུངས་ནས་བཞེངས་ཏེ། ཞབས་གོམ་བདུན་སྤོས་མཐར་སྐྱིལ་ཀྲུང་གིས་བཞུགས་ཏེ།
སྣང་གྲགས་རིག་གསུམ་ལྷ་སྔགས་ཆོས་སྐུའི་ངང་། །སྐུ་དང་ཡེ་ཤེས་རོལ་པར་འབྱམས་
ཀླས་ཤིང་། །ཟབ་གསང་རྣལ་འབྱོར་ཆེན་པོའི་ཉམས་ལེན་ལ། །དབྱེར་མེད་ཐུགས་ཀྱི་
ཐིག་ལེར་རོ་གཅིག་ཤོག །ཅེས་གདའ་ཁའི་ཞལ་ཆེམས་ཀྱི་ཚུལ་དུ་གསུངས་པ་ནས་ཟླ་
132

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
བ་ཕྱི་མའི་ཚེས་ཀྱི་ཉི་དྲོས་ལ་ད་སྟེ་མཁའ་འགྲོའི་བསུ་བ་ཡང་བྱུང་ངོ་གསུངས་ཏེ། ཕྱག་ཌཱ་
དྲིལ་འཁྲོལ་བའི་སྤྱན་ལྟ་སྟངས་དང་བཅས་ཏེ་སྐད་ཅིག་ལ་མཁའ་སྤྱོད་དུ་བཤེགས་སོ། །
དེའི་ཚེ་འོད་ཀྱི་གུར་དང་མེ་ཏོག་གི་ཆར་བབས། ས་གཡོ་བ་སོགས་ངོ་མཚར་
བའི་ལྟས་དུ་མ་དང་། གདུང་སྦྱངས་སྐབས་ཐུགས་དང་དབུ་ཐོད་མ་ཉམས་པར་ཕེབས་
ཤིང་། རིང་བསྲེལ་གྱི་ཚོགས་དང་། ཞུན་ཐིག་ལ་རྣམ་འདྲེན་སྣང་མཐའ་ཡས་ཀྱི་སྐུ་བརྙན་
བྱིན་གཙང་གཟི་བྱིན་ལྡན་པ་ཕེབས་པ་སོགས་ཐེག་པ་མཆོག་གི་རྟགས་མ་ཚང་བ་མེད་
པས་གདུལ་བྱ་རྣམས་དད་པའི་གནས་ལ་བཀོད་པར་མཛད་དོ། །རྗེ་འདིའི་གསུང་གི་
བདུད་རྩི་བཞེས་པའི་ཞལ་སློབ་གཙོ་བོ་ནི། རྒྱལ་མཆོག་ལྔ་པ་རིན་པོ་ཆེ། སྡེ་སྲིད་སངས་
རྒྱས་རྒྱལ་མཚོ། རྡོ་བྲག་རིག་འཛིན་པདྨ་ཕྲིན་ལས། ས་སྐྱ་ཁྲི་ཆེན་ཀུན་དགའ་བཀྲ་ཤིས།
རྩེ་གདོང་ཞབས་དྲུང་ཁུ་དབོན་སོགས་དང་། ཀཾ་ཚང་གི་བསྟན་འཛིན་ཚུར་ཕུ་རྒྱལ་ཚབ་
དང་ཏྲེ་ཧོར་མཆོག་སྤྲུལ། འབྲི་གུང་དཀོན་མཆོག་ཕྲིན་ལས་བཟང་པོ། སྟག་ལུང་བསྟན་
འཛིན་སྲིད་ཞི་རྣམ་རྒྱལ། འབྲུག་པ་ཐམས་ཅད་མཁྱེན་པ་དཔག་བསམ་དབང་པོ། སྒམ་
པོ་མཆོག་སྤྲུལ་བཟང་པོ་རྡོ་རྗེ། ཆབ་མདོ་རྒྱལ་བ་འཕགས་པ་ལྷ། མདོ་ཁམས་པ་ངག་
དབང་ཀུན་དགའ་བསྟན་འཛིན། ཏ་ལ་གོང་འོག ཀཿཐོག་རྒྱལ་སྲས། རྫོགས་ཆེན་
གཉིས་པ་འགྱུར་མེད་ཐེག་མཆོག་བསྟན་འཛིན་གྱིས་གཙོས་ཡོངས་སུ་གྲགས་པའི་བླ་
ཆེན་བསྟན་འཛིན་ཕལ་མོ་ཆེས་ཞབས་ལ་མ་བཏུད་པ་མེད་པ་ལྟ་བུ་དང༌། ནང་ཐུགས་ཀྱི་
སྲས་གཅིག་པུ་གཡུ་སྒྲའི་རྣམ་འཕྲུལ་གཅུང་ལོ་ཆེན་དྷརྨ་ཤྲཱི། སྐུའི་སྲས་པདྨ་འགྱུར་མེད་
རྒྱ་མཚོ། ཞབས་དྲུང་ཡིད་བཞིན་ལེགས་གྲུབ། དྲིན་ཆེན་རིན་ཆེན་རྣམ་རྒྱལ། རྗེ་བཙུན་
མི་འགྱུར་དཔལ་སྒྲོན་རྣམས་དང་། གཞན་ཡང་ཉེ་བར་གནས་པ་དགེ་སྦྱོང་བློ་གསལ་རྒྱ་
མཚོ། སྔགས་རམ་འབྱམས་པ་ཨོ་རྒྱན་ཆོས་གྲགས། འབུམ་རམ་པ་ཨོ་རྒྱན་སྐལ་བཟང་
སོགས་བསྟན་པའི་ཀ་ཆེན་འདེགས་ནུས་པའི་ཞལ་སློབ་དང་། ཕུན་སུམ་ཚོགས་པའི་
133

ཡ་ཆེན་ཆོས་འབྱུང་།
འདུས་པ་ཆེན་པོས་བཤད་སྒྲུབ་ཀྱི་ཕྲིན་ལས་རྒྱ་ཆེར་སྤེལ། གཏེར་ཆེན་འདི་ཉིད་ཀྱིས་
སྤྱིར་གསར་རྙིང་གི་བསྟན་པ་ཡོངས་རྫོགས་དང་། ཡང་སྒོས་ཁྲི་སྲོང་མཆོད་ཡོན་གྱི་
ཕྱག་རྗེས་སྔ་འགྱུར་རྙིང་མའི་བཀའ་མ་མདོ་སྒྱུ་སེམས་གསུམ་གྱི་རིང་ལུགས་རྨད་དུ་
བྱུང་བ་རྣམས་བཤད་སྒྲུབ་ཀྱིས་རྒྱུན་བསྐྱངས་པའོ།། །།
རྒྱལ་སྲས་རིན་ཆེན་རྣམ་རྒྱལ་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རྒྱལ་སྲས་རིན་ཆེན་རྣམ་རྒྱལ་གྱིས་རྒྱུད་ལུང་
མན་ངག་ཐམས་ཅད་ལྷག་པ་མེད་པ་བུམ་པ་གང་བྱོས་སུ་གསན། བླ་མ་དམ་པ་དེ་ཉིད་ནི།
གཏེར་ལུང་ལས་། བཱི་མའི་རྣམ་སྤྲུལ་རཏྣ་བི་ཛའི་མིང་། གཡོ་རུའི་སར་བྱུང་ཞེས་པ་
ལྟར་བི་མའི་སྤྲུལ་པར་བྱོན། ཁོང་ནི་རིག་འཛིན་གཏེར་བདག་གླིང་པའི་སྲས་ལྕམ་སྲིང་
རྣམས་ཀྱི་ཐ་ཆུང་དེ་ཉིད་ཡིན། ཤིང་ཁྱི་ལོར་སྐུ་བལྟམས། རས་ཆེན་རིག་འཛིན་རྣམ་རྒྱལ་
གྱི་ཡང་སྲིད་དེ་མ་ཐག་པར་གསལ། ཡབ་རྗེ་ཁུ་དབོན་རྣམས་ལས། ཡབ་ཀྱི་གཏེར་
གསར་གྱི་སྐོར་རྣམས་དང་། ཁྱད་པར་འོད་གསལ་རྫོགས་པ་ཆེན་པོའི་རྒྱུད་ལུང་མན་
ངག་དང་བཅས་པ་ཡོངས་རྫོགས་གསན། ཁུ་བོ་ལོ་ཙཱ་བ་ཆོས་དཔལ་རྒྱལ་མཚོའི་མདུན་
ནས་གསང་བ་སྙིང་པོ་སོགས་མདོ་རྒྱུད་རིག་གནས་དང་བཅས་པ་མཐའ་དག་ལ་སྦྱངས་
པ་མཐར་ཕྱིན་པར་མཛད། འགྱུར་མེད་རྒྱ་མཚོ་ལས་དགེ་ཚུལ་གྱི་སྡོམ་པ་བཞེས། གཞན་
ཡང་མཁན་ཆེན་བསྟན་ཉི་ཉིད་དང་། རྡོ་བྲག་མཆོག་སྤྲུལ་རིན་པོ་ཆེ་སོགས་སྐྱེས་ཆེན་
མང་པོའི་ཞབས་ལ་བཏུད། སོག་དམག་གིས་བསྟན་པར་ཉེར་འཚེ་བྱུང་སྐབས། ཀུན་
བཟང་མི་འགྱུར་བདེ་ཆེན་དཔལ་སྒྲོན་འབྲས་ལྗོངས་མཁའ་སྤྱོད་བདེ་ཆེན་གླིང་དུ་ཕེབས།
རྗེ་ཉིད་མོན་བོད་ཀྱི་ས་མཐའ་རྣམས་སུ་རེ་ཞིག་བསྐུངས་ནས་བཞུགས། དེ་ནས་ཁམས་
134

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པའི་གྲྭ་རྒྱུན་དང་བསྡེབས། ཙཱ་རི་བརྒྱུད་ཁམས་ཕྱོགས་སུ་ཕེབས་ཏེ། གོ་འཇོ་མཁོ་ཁྱིམ་
དགོན་དུ་བཞུགས། གུ་རུ་ཞི་དྲག་སོགས་ཡི་དམ་དུ་མ་བསྙེན་ཅིང་སྒྲུབ་པ་ལ་གཞོལ་
བས་གྲུབ་པའི་མཚན་མ་བརྙེས་ཤིང་ལྷ་རབ་འབྱམས་ཀྱི་ཞལ་གཟིགས། སྐབས་སུ་དྲག་
པོ་མངོན་སྤྱོད་ལས་ལ་ཡང་འབད་པ་གང་ཐོན་མཛད་དེ། ལོ་གཉིས་ཙམ་བཞུགས།
སྐབས་དེར་ཁམས་ཕྱོགས་ཀྱི་མི་དབོན་བླ་ཆེན་རྣམས་ཀྱིས་ཞབས་ལ་བཏུད་དེ་བསྙེན་
བཀུར་ཞུས་པས་ཆོས་དང་ཟང་ཟིང་གཉིས་ཀྱི་ཕྲིན་ལས་རྒྱ་ཆེ་བ་བྱུང་། སྟག་ཕུག་བྲག་
དམར་དགོན། རུ་དམ་རྫོགས་ཆེན་དགོན་སོགས་སུ་ཕེབས་ནས་ཆོས་བཀའ་རྒྱ་ཆེན་པོ་
སྤེལ་བས། འགོ་གསེར་ཉག་རོང་སྡེ་དགེ་སོགས་ནས་ཕྱོགས་འདུས་ཀྱི་སློབ་མ་ཤིན་ཏུ་
མང་། སྐབས་དེར་རྒྱལ་དབང་བདུན་པ་སྐལ་བཟང་རྒྱ་མཚོ་ཕོ་བྲང་པོ་ཏ་ལར་གསེར་
ཁྲིར་མངའ་གསོལ་བས། བོད་ཡུལ་སྐྱེ་དགུ་སོ་སོའི་ལུགས་ཀྱི་ཆོས་དང་སྲིད་ལུགས་
གཉིས་ཀྱི་བྱ་བ་སྔར་ལྟར་སྐྱོངས་ཞེས་པའི་བཙན་པོའི་བཀའ་བསྒྲགས་པས། ཡུལ་
དབུས་ཀྱི་འཚུབས་ཟིང་ལྷིང་འཇགས་བྱུང་བ་དང་། རབ་འབྱམས་ཨོ་རྒྱན་ཆོས་གྲགས་
སོགས་གདན་ས་ཁུར་འཛིན་པ་རྣམས་ཀྱིས་སྤྱན་འདྲེན་བྱུང་བས་སླར་དབུས་སུ་ཕེབས།
རྒྱལ་དབང་སྐལ་བཟང་རྒྱ་མཚོ་མཇལ་ཕྱག་མཛད་པས། གོང་མ་གཏེར་ཆེན་
ཆོས་ཀྱི་རྒྱལ་པོའི་ཁྲི་ཐོག་ཏུ་མངའ་གསོལ། དབང་བསྐུར་ཆོག་པའི་བཀའ་བསྐོས་དང་
འཇའ་ས་སོགས་ཐམ་ཀ་སྩལ། དེ་ནས་སྨིན་གྲོལ་གླིང་དུ་ཕེབས། ཁྲི་ཆེན་གྱི་གསེར་ཁྲིར་
མངའ་གསོལ་རྒྱས་པར་མཛད་དེ་བསྟན་པའི་བདག་པོར་གྱུར། དམ་པ་དེ་ཉིད་སྔོན་
ནས་གཏེར་ཆེན་ཉིད་ཀྱིས་ཕྱི་མཐའ་གཟིགས་པས་དོན་གྱི་ཁྲི་འདོན་མཛད་ཟིན་པ་ཡིན་
འོན་ཀྱང་འདིར་ཡི་གེ་མང་བས་མ་བཀོད། མ་འོངས་ལུང་དོན་བཞིན་གདན་སར་ཕེབས་
ནས་གཙུག་ལག་ཁང་གི་ཉམས་གསོ་སྔར་ཡོད་ཀྱི་འདུས་པ་རྣམས་དང་། གསར་ཞུགས་
མང་པོ་བཅས་ཁྱོན་སྡོམ་དགེ་འདུན་སུམ་བརྒྱ་ལྷག་བརྒལ་བ་ཙམ་ལ་བསླབ་པ་གསུམ་
135

ཡ་ཆེན་ཆོས་འབྱུང་།
གྱིས་བསྡམས་ནས་འཁོར་ལོ་གསུམ་གྱི་བྱ་བ་ལ་བཀོད། ཡབ་མེས་ཀྱི་ཕྱག་སྲོལ་མ་
ཉམས་པ་དང་ཉམས་པ་རྣམས་གསོས་པ་སོགས་བསྟན་པ་ལ་ཕྱག་རྗེས་ཆེ། སྟོབས་ཀྱི་
འཁོར་ལོས་བསྒྱུར་བའི་རྒྱལ་པོ་མི་དབང་བསོད་ནམས་སྟོབས་རྒྱལ་ནས་དད་གུས་ཆེན་
པོས་བཏུད་ཅིང་ཏི་ཤིར་བཀུར། རང་གདན་དུ་ཡབ་རྗེ་ཁྲི་གོང་མའི་རྣམ་ཐར་བསྐྱངས་
ཏེ་དབང་ལུང་ཁྲིད་རྒྱུན་ཐམས་ཅད་དང༌། །
ཁྱད་པར་གསང་བ་སྙིང་པོའི་རྒྱུད་ཀྱི་བཤད་པ་གཙོ་བོར་བཏོན་ནས་འཆད་ཉན་
གྱིས་སྤེལ་བར་མཛད། བར་སྐབས་ཅི་རིགས་པར་སྙིང་པོའི་སྒྲུབ་པ་ལ་གཞོལ་བས་
ལྷག་པའི་ལྷ་རབ་འབྱམས་ཀྱིས་རྗེས་སུ་བཟུང་། འོད་གསལ་རྫོགས་པ་ཆེན་པོའི་རང་
སྣང་རིས་མེད་ཀྱི་དགོངས་པ་མངོན་དུ་གྱུར། ལས་རྒྱ་བཞེས་པས་མཁན་ཆེན་ཨོ་ཌི་ཡ་ན་
སྐུ་མཆེད་བལྟམས་པས་བསྟན་པའི་སྲོག་ཤིང་དུ་གྱུར་ཏེ་སྔར་སྲོལ་བསྐྱངས་པ་སོགས་
འགྲོ་དོན་ནམ་མཁའ་དང་མཉམ་པར་བྱུང་། ཀུན་བཟང་མི་འགྱུར་དཔལ་སྒྲོན་ཡང་
གདན་སར་འཁོད་དེ། སྙིང་ཐིག་མ་བུའི་ཁྲིད་ཡིག་སོགས་གསུང་རྩོམ་ཁྲིད་ཡིག་དུ་མ་
དང༌། དབང་ཁྲིད་གདམས་ངག་སོགས་གནང་ནས། ཁྱུང་རས་པདྨ་ཀློང་ཡངས་སོགས་
སློབ་ཚོགས་གཞི་བྱེས་གཉིས་ཀར་གཞན་དོན་ནུས་པའི་སློབ་ཚོགས་མང་པོ་བྱུང་བ་
སོགས་གདན་ས་དར་རྒྱས་ཆེ་བར་བྱུང་། མདོར་ན་སྨིན་ལུགས་དབང་ལུང་ཁྲིད་རྒྱུན་གང་
ནའང་ཁྲི་ཆེན་བཱི་ཛ་འདི་མ་བཞུགས་པ་མེད་པར་སྟོད་དབུས་གཙང་ནས་སྨད་རྒྱ་སོག་
ཡན་གྱི་སྨིན་གླིང་གི་གྲྭ་ས་ཆོས་བརྒྱུད་ཐམས་ཅད་ལ་ཆོས་འཁོར་བསྐོར་བས་བསྟན་པ་
ལ་ཕྱག་རྗེས་ཤིན་ཏུ་ཆེ་བ་ཡིན་ཞིང་དེང་སང་སྨིན་ལུགས་བཀའ་གཏེར་ཐམས་ཅད་མ་
ཉམ་པར་བཞུགས་པ་ནི་སྐྱེ་མཆོག་འདིའི་བཀའ་དྲིན་ཡིན། སྨིན་གླིང་གསུང་རྒྱུན་དྲིན་
ཆེན་རིན་ཆེན་རྣམ་རྒྱལ་ཞེས་གྲགས་པ་དོན་ལ་གནས། དེ་ལྟར་དོན་གཉིས་ཕུན་སུམ་
ཚོགས་པའི་མཛད་པ་རྣམས་མཐར་ཕྱིན་ནས། དགུང་གྲངས་དྲུག་ཅུ་རྩ་ལྔ་སོན་པ་ས་ཕོ་
1 36

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
སྟག་གི་ལོར་མཁྱེན་བཞིན་ཤར་ཕྱོགས་འོལ་ཀར་ཕེབས་ནས། རིགས་ཀྱི་ཐུ་བོ་ལ་
ཞབས་རིམ་དང་བཅས། མཐའ་མའི་ཞལ་ཆེམས་སྩལ་ཏེ། ནག་ཟླའི་ཚེས་ཉི་ཤུ་ལ་ངོ་
མཚར་ཆོ་འཕྲུལ་གྱི་བཀོད་པ་བསམ་གྱི་མི་ཁྱབ་པ་དང་བཅས་སྤྲུལ་པའི་རང་གཟུགས་
འོད་གསལ་ཆོས་སྐུའི་དབྱིངས་སུ་འཐིམ། སྐུ་གདུང་གདན་སར་སྤྱན་དྲངས་ཞུགས་སུ་
ཕུལ་བས་དབུ་ཐོད་དང་ཐུགས་གཉིས་མེས་མ་གནོད་པར་དད་པའི་རྟེན་དུ་ཐོབ། གདུང་
རུས་དང་། དབུ་ཐོད་ནང་གཟུངས་སུ་བཞུགས་པའི་དངུལ་དཀར་གྱི་བྱང་ཆུབ་ཆེན་པོའི་
མཆོད་རྟེན་གཙུག་ལག་ཁང་ནང་རྟེན་དུ་བཞུགས་སོ།། །།
རབ་འབྱམས་པ་ཨོ་རྒྱན་ཆོས་གྲགས་ཀྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རབ་འབྱམས་པ་ཨོ་རྒྱན་ཆོས་གྲགས་ཀྱིས་
གདམས་པ་རྣམས་བུམ་པ་གང་བྱོས་སུ་གསན། དམ་པ་དེ་ཉིད་ནི། ཡུལ་གྲུ་ནང་པའི་
ཁྱིམ་ཚང་ཕྱུག་པོ་ཞིག་གི་བུ་རུ་འཁྲུངས། གཏེར་ཆེན་རིན་པོ་ཆེས་སྨིན་གྲོལ་གླིང་ཐོག་
མར་ཕྱག་འདེབས་གནང་སྐབས་ལྔ་པ་ཆེན་པོའི་བཀའ་དགོངས་བཞིན། གྲྭ་ཁྲལ་བསྡུས་
པའི་གྲལ་ནས་རྗེ་འདིས་ཆོས་སྒོར་ཞུགས་པ་མཛད་དེ། འབྲི་ཀློག་སྦྱོང་བདར་སོགས་
ནས་དབུ་བརྩམས་རྒྱུགས་ཆ་གསུམ་པའི་བར་གྱི་བློ་འཛིན་རྒྱུག་སྤྲོད་དང་། ཞར་ལ་
གཏོར་བཟོ་གར་ཐིག་དབྱངས་རོལ་སོགས་སྦྱང་བརྩོན་སྐབས་དང་བསྟུན་ནས་མཛད་
པས། གྲྭ་གཞོན་མང་པོའི་གྲལ་ནས་ཡོན་ཏན་གྱི་རྩེ་མོར་སོན། དགུང་གྲངས་བཅུ་པ་ཙམ་
ནས་རང་མཉམ་གྲྭ་གཞོན་མང་པོ་དང་བཅས་ལོ་ཆེན་ལས་དགེ་ཚུལ་གྱི་སྡོམ་པ་ནོད།
གཏེར་ཆེན་རིན་པོ་ཆེས་རང་ཉིད་ཀྱི་གཅུང་རྒྱལ་སྲས་བསྟན་ཉི་དང་། ལོ་ཆེན་གཉིས་ལ་
ཕྱི་མཐའ་གཟིགས་པའི་མ་འོངས་ལུང་བསྟན་དུ་ཆོས་གྲགས་འདི་རང་རེའི་བསྟན་པ་ལ་
137

ཡ་ཆེན་ཆོས་འབྱུང་།
ཕན་མཁན་ཞིག་འོང་བར་འདུག་པས། ཁྱེད་གཉིས་ནས་འདི་ལ་ཐུན་མོང་ཐུན་མིན་གྱི་
གཞུང་རིག་གནས་སྐོར་སློབ་སྟོན་གང་ཐུབ་གྱིས་ཞེས་ཕེབས་པ་བཞིན། གཙོ་བོར་གཏེར་
ཆེན་རིན་པོ་ཆེ་དང་ལོ་ཆེན། མི་འགྱུར་དཔལ་སྒྲོན་ལྷན་རྒྱས་དང་། རྡོ་བྲག་རིག་འཛིན་
ཆེན་པོ་སོགས་མཁས་གྲུབ་དུ་མ་ལས་གསན་བསམ་ནན་ཏན་མཛད། དགུང་གྲངས་
ཉེར་གཅིག་པར་ལོ་ཆེན་རིན་པོ་ཆེས་མཁན་པོ་མཛད་དེ། དགེ་འདུན་གྲངས་ཚང་བའི་
དབུས་སུ་ཚིགས་གསུམ་རིམ་ནོད་ཀྱིས་བསྙེན་པར་རྫོགས། བརྟན་མཁས་ཕུལ་དུ་ཕྱིན་
པས་སྨིན་གླིང་འདུལ་བའི་སྡོམ་རྒྱུན་དུ་བཞུགས་པ་དེ་ཡིན། འདུལ་བ་ཕར་ཕྱིན་མངོན་
མཛོད་སོགས་ཀྱི་བཤད་ཁྲིད་གཏིང་དཔོག་པ་དང་། ལྷག་པར་གཏེར་ཆེན་རིན་པོ་ཆེའི་
བཀའ་མའི་ཆོས་སྡེ་སྤྱི་དང་། བྱེ་བྲག་སྒྱུ་འཕྲུལ་ཞི་ཁྲོའི་དབང་གིས་སྨིན་པར་མཛད་དེ།
ལོ་ཆེན་ནས་གསང་བ་སྙིང་པོའི་རྒྱུད་བཤད་སློབ་དཔོན་ཆེན་པོའི་ལྟ་ཕྲེང་། སངས་རྒྱས་
གསང་བའི་ལམ་རིམ་སོགས་རྒྱ་འགྲེལ་དང་། སྒྲོལ་གཡུང་རྣམ་གཉིས་དང༌། རོང་ཀློང་
རྣམ་གཉིས་སོགས་བོད་འགྲེལ་དུ་མ་ལ་ཐོས་བསམ་གྱིས་སྒྲོ་འདོགས་བཅད། སྨིན་གྲོལ་
གླིང་གི་ཚོགས་ཆེན་དུ་གསང་སྙིང་གི་བཤད་རྒྱུགས་ཕུལ་བ་ན། ཚིག་དོན་གཉིས་ཀའི་ཆ་
ནས་སྐྱོན་དང་དྲི་མས་མ་གོས་པའི་ལེགས་བཤད་ཕུན་སུམ་ཚོགས་པ་དམ་པ་རྣམ་ཀྱི་
ཐུགས་ཡིད་འཕྲོགས་པར་གྱུར། གཏེར་ཆེན་སྐུ་མཆེད་ལྷན་རྒྱས་དགྱེས་པ་རབ་ཀྱི་རྩེ་
མོར་སོན་ཏེ། རྡོ་རྗེ་ཐེག་པའི་སྔགས་རབ་འབྱམས་པ་ཞེས་པའི་མཚན་གནས་དང་
བཅས་རྡོར་འཛིན་མཁན་པོ་གཉིས་གོ་སར་དབུགས་དབྱུངས་ནས་བརྒྱུད་འཛིན་གྱི་
སྐྱེས་མཆོག་ཏུ་གྱུར། སླར་ཡང་རྒྱལ་སྲས་རིན་ཆེན་རྣམ་རྒྱལ་དང་རིགས་ཆོས་གཉིས་ཀྱི་
བརྒྱུད་འཛིན་རྟོགས་པ་དོན་གྱི་རྒྱལ་ཚབ་ཡིན་པས་དེའི་མདུན་ནས་འོད་གསལ་རྫོགས་
པ་ཆེན་པོ་གསང་བ་སྙིང་ཐིག་གི་རྒྱུད་ལུང་མན་ངག་གིས་གཙོ་བོར་བྱས་པའི་དབང་
ཁྲིད་གདམས་པ་ཐམས་ཅད་བསྐྱར་ཏེ་རྫོགས་པར་གསན། བར་སྐབས་ཅི་རིགས་པར་
138

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
རྩ་བ་གསུམ་གྱི་བསྙེན་སྒྲུབ་སོགས་ཐུགས་དམ་ཉམས་བཞེས་ཁོ་ན་ལ་བརྩོན་པར་
མཛད་པས་གྲུབ་པའི་རྒྱལ་ས་མཐོན་པོར་ཕེབས་ཤིང་དོན་བརྒྱུད་ཀྱི་དགོངས་པ་མངོན་
དུ་གྱུར། ལྷག་པར་ལོ་བཅོ་ལྔའི་རིང་ལོ་ཆེན་མདུན་ནས་གསང་སྙིང་གི་བཀའ་ཁྲིད་ཡང་
ཡང་གསན་ཅིང་། གཞན་ལ་འདོམས་པའི་ཆོས་འཆད་མཁན་པོ་ཡང་མཛད། གསང་
སྙིང་སྤྱི་དོན་ངོ་མཚར་ཅན་ཆོས་གྲགས་ཟིན་བྲིས་སུ་གྲགས་པ་དེ་ཡང་རྗེ་འདིས་མཛད།
སོག་དམག་གིས་ཉེར་འཚེ་སྐབས་སྨིན་གྲོལ་གླིང་ཉམས་རྒུད་མ་ཤོར་བར་གཅེས་སྐྱོང་
མཛད་པའི་གཙོ་བོ་ཡིན་པས་བསྟན་པ་ལ་བཀའ་དྲིན་ཤིན་ཏུ་ཆེ། མདོ་སྟོད་སྨད་ཡུལ་
དབུས་སོགས་ཀྱི་གྲྭ་ས་ཆོས་རྒྱུན་རྣམས་ཀྱིས་ཞབས་ལ་མ་གཏུགས་པ་མེད་པ་སོ་སོའི་
གསན་ཡིག་སྡོམ་རྒྱུན་རྣམས་སུ་གསལ་བར་ལྟར་མདོ་སྔགས་རབ་འབྱམས་ཆོས་ཀྱི་
འཁོར་ལོ་རྒྱ་ཆེན་པོ་བསྐོར་བས་འགྲོ་དོན་མཁའ་ཁྱབ་ཏུ་བརྡལ།
དེ་ལྟར་དོན་གཉིས་ལྷུན་གྲུབ་ཀྱི་ངང་ནས་གཟུགས་སྐུའི་བཀོད་པ་རེ་ཞིག་གདོད་
མའི་ནང་དབྱིངས་སུ་བསྡུས་སོ། །ཐུགས་སྲས་ཞལ་སློབ་ཀྱི་ཚོགས་ཀྱང་རབ་འབྱམས་
འགྱུར་མེད་ཆོས་ལྡན། གྲུབ་དབང་ཤྲཱི་ན་ཐ་སོགས་དོན་བརྒྱུད་ཀྱི་རྟོགས་པ་འཛིན་པའི་
སྐྱེས་མཆོག་མང་པོ་མདོ་ཁམས་དང་ཡུལ་དབུས་ཕྱོགས་ཀུན་ཏུ་བྱོན་པ་ཡིན་ནོ། ཨོ་
ཆོས་འདི་སྐུ་མཆེད་གཉིས་ཀའི་ཞལ་སློབ་ཡིན་ཡང་བརྒྱུད་པ་རིན་རྣམ་འབྱུང་བ་ནི་གོང་
གསལ་ལྟར་ལུང་ཟིན་བཀའ་བབས་དབང་དུ་བྱས་པ་སྟེ། འཁྲུལ་ཞིག་སངས་རྒྱས་
དབོན་པོས་གུ་རུ་གྲགས་པ་འོད་ཟེར་ལུང་ཟིན་ཆོས་བདག་ཡིན་པས་བརྒྱུད་པའི་གཙོ་
བོར་བཟུང་བ་བཞིན་ཡིན། གསན་ཡིག་འགའ་རེར་ཨོ་ཆོས་ཆད་འདུག་པ་ནོར་བ་སྟེ།
འཇིགས་མེད་གླིང་པའི་གསན་ཡིག་ཉི་ཟླའི་རྣ་ཆ་སྡེ་དགེའི་སྤར་མ་བཀའ་འབུམ་དུ་
བཞུགས་པ་དེ་དབང་བཙན་དུ་བྱེད་དགོས་གསུངས་སོ།། །།
139

ཡ་ཆེན་ཆོས་འབྱུང་། །
གྲུབ་དབང་ཤྲཱི་ན་ཐའི་རྣམ་ཐར།
༈ དེ་ལྟ་བུའི་བླ་མ་དམ་པ་དེ་ཉིད་ལས། སྔགས་ཀྱི་རབ་འབྱམས་པ་ཨོ་རྒྱན་དཔལ་
མགོན་ནམ། གྲུབ་དབང་ཤི་ན་ཐས་གསང་བ་མཆོག་གི་རྒྱུད་ལུང་མན་ངག་རྣམས་བུམ་
པ་གང་བྱོར་རྫོགས་པར་མཛད་པ་སྟེ། དམ་པ་དེ་ཉིད་ནི། རིག་འཛིན་འཇིགས་མེད་གླིང་
པ་དང་སྐུའི་གཉེན་ཚན་དུ་འགྲོ་བའི་ཡུལ་དབུས་སུ་ངོ་མཚར་བའི་ལྟས་དང་བཅས་སྐུ་
བལྟམས། སྐུ་ཆུང་དུས་ནས་དམ་པའི་རང་བཞིན་རྩོལ་མེད་དུ་མངའ་ཞིང་། འབྲི་ཀློག་
སོགས་ཚེགས་མེད་དུ་མཁྱེན་པ་སོགས་སྐྱེས་ཐོབ་ཀྱི་ཤེས་རབ་མཆོག་ཏུ་མངའ། རིམ་
བཞིན་ཨོ་རྒྱན་སྨིན་གྲོལ་གླིང་གི་ཆོས་གྲྭ་ཆེན་པོར་ཞུགས། གདན་ས་དེར་སྨིན་གླིང་ཁྲི་
ཆེན་དང་མཁན་ཆེན་རྣམ་གཉིས་དང༌། རབ་འབྱམས་འགྱུར་མེད་ཆོས་ལྡན་དང༌།
གཞན་ཡང་དུས་དེ་ཙམ་ན་བཞུགས་པའི་སྐྱེས་ཆེན་མང་པོའི་ཞབས་ལ་བཏུད་དེ། སྨིན་
གླིང་གཏེར་གསར་སྐོར་དང་། སྔ་འགྱུར་བཀའ་མ། གསང་བ་སྙིང་པོའི་རྒྱུད་བཤད།
སྡོམ་ཊིཀ་དཔག་བསམ་སྙེ་མ། གསང་བདག་ཞལ་ལུང་དང་། དགོངས་རྒྱན་སོགས་
གསན་བཞེས་ཀྱིས་སྨིན་གྲོལ་གླིང་པའི་བློ་རྒྱུགས་ཐམས་ཅད་རྫོགས་པར་མཛད་དེ་
སྔགས་ཀྱི་རབ་འབྱམས་པའི་མཚན་རྟགས་བཞེས་པས་རབ་འབྱམས་ཨོ་རྒྱན་དཔལ་
མགོན་ཞེས་མཚན་དུ་གྲགས། རྟེན་རབ་བྱུང་ངུར་སྨུག་རྡོ་རྗེ་འཛིན་པར་བཞུགས།
རྫོགས་ཆེན་གསང་བ་སྙིང་ཐིག་གི་རྒྱུད་ལུང་མན་ངག་གི་གཙོ་བོར་བྱས་པའི་རིག་
འཛིན་གཏེར་བདག་གླིང་པ་ཡབ་སྲས་ནས་བརྒྱུད་པ་ཐམས་ཅད་ལོ་མང་གི་བར་སྔགས་
རམ་པ་ཨོ་རྒྱན་ཆོས་གྲགས་ལས་རྫོགས་པར་གསན། ཉམས་བཞེས་ཀྱིས་གནད་དུ་དྲིལ་
14)

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བས་རྟོགས་པ་ཁྱད་པར་ཅན་འཁྲུངས། སྐུ་བཙུན་ཞིང་མཁས་བཙུན་བཟང་གསུམ་
འཛོམས་པས་སྟོད་སྨད་བར་གསུམ་གྱི་གྲྭ་ས་ཆོས་བརྒྱུད་འོང་བ་རྣམས་ལ་བཀའ་དྲིན་
དང་བསྟན་པ་སྤྱི་ལ་ཕྱག་རྗེས་ཤིན་ཏུ་ཆེ།
རབ་འབྱམས་ཨོ་རྒྱན་ཆོས་གྲགས་ཀྱི་རྗེས་སུ་དམ་པ་འདི་ཉིད་སྨིན་གླིང་རབ་
འབྱམས་ཀུན་གྱི་ཕུལ་དུ་ཕྱིན་པ་ཞིག་ཡིན། བཅོམ་ལྡན་གཤེན་རྗེ་གཤེད་དང་། བཀའ་
བརྒྱད་བདེར་འདུས་སོགས་ཀྱི་བསྙེན་སྒྲུབ་ལ་གཞོལ་ཞིང་བསྐྱེད་རྫོགས་ཀྱི་གནད་ལ་
སྦྱངས་པས་གྲུབ་པའིམཚན་མ་མངོན་དུ་གྱུར། ཡི་དམ་ལྷག་པའི་ལྷས་ཞལ་གཟིགས་
ནས་དངོས་གྲུབ་རྣམ་གཉིས་ལ་བདེ་བླག་ཏུ་སྤྱོད་པའི་གྲུབ་པའི་དབང་ཕྱུག་ཆེན་པོར་
གྱུར། གྲྭ་ཕྱི་ནང་བསམ་ཡས་སོགས་ཡུལ་དབུས་ཕན་ཚུན་ཀུན་ཏུ་བྱོན་ཏེ། དཔལ་
གསང་བ་སྙིང་པོ་གཙོ་བོར་མཛད་དེ་ཆོས་འཁོར་བསྐོར་བས་འགྲོ་ཕན་དང་ཕྲིན་ལས་རྒྱ་ཆེ།
དོན་དུ་བླ་མ་དང་ལྷག་པའི་ལྷས་རྗེས་སུ་བཟུང་ཞིང་རིག་འཛིན་གྱི་ས་ལ་བཞུགས་པའི་
གྲུབ་པའི་དབང་ཕྱུག་ཆེན་པོ་ཞིག་ཡིན་ཏེ། ཀུན་མཁྱེན་འཇིགས་མེད་གླིང་པས།
བཅོམ་ལྡན་གཤེན་རྗེ་གཤེད་དང་། བཀའ་བརྒྱད་བདེ་གཤེགས་འདུས་པའི་གྲུབ་ཐོབ་
ཏུ་ཤེས་ནས་གསང་བ་སྙིང་ཐིག་གི་དབང་ལུང་མན་ངག་སོགས་ཟབ་ཆོས་རྣམས་གསན་
པ་ཡིན་ཞེས་གསུངས་པ་ཡིན་ནོ། །འདིའི་ཕྲིན་ལས་ཀྱི་གཙོ་བོ་ནི་རིག་འཛིན་ཆེན་པོ་
འཇིགས་མེད་གླིང་པ་ལ། རྒྱ་བོད་ངེས་པའི་མན་ངག་ཟམ་མ་ཆད་པ་འོད་གསལ་རྫོགས་
པ་ཆེན་པོ་གསང་བ་སྙིང་ཐིག་གི་ཟབ་ཆོས་རྣམས་ཕུལ་བ་དེ་ལགས་ཏེ།
ཉག་བླ་པདྨ་བདུད་འདུལ་གྱིས། གངས་སེང་གེ་གཅིག་ལ་སེང་ཕྲུག་གཅིག །དེ་
ཉུང་བའི་སྐྱོན་གྱིས་གོས་མ་མྱོང་། །སྒོ་ཁྱི་མོ་གཅིག་ལ་ཁྱི་ཕྲུག་དགུ ། །དེ་མང་བའི་
ཡོན་ཏན་ངས་མ་མཐོང་། །གསུངས་པ་བཞིན། ཆལ་ཆོལ་གྱི་སློབ་ཚོགས་ཁྲི་ཕྲག་མང་པོ་
འཛོམས་པ་ལས་ལྷག་པའི་འོད་གསལ་གསང་བ་སྙིང་པོའི་བསྟན་སྲོལ་ལ་སྨན་ངེས་པའི་
141

ཡ་ཆེན་ཆོས་འབྱུང་།
འགྲོ་དོན་རྒྱ་ཆེན་པོ་བྱུང་བ་ཡིན་ནོ། །དེ་ལྟར་མཛད་པ་ཕྲིན་ལས་མཐར་ཕྱིན་ནས་སྐལ་
ལྡན་གྱི་གདུལ་བྱ་དཔག་ཏུ་མེད་པ་ངོ་མཚར་དད་པའི་ས་ལ་བཀོད་དེ། རེ་ཞིག་དགོངས་
པ་ཆོས་ཀྱི་དབྱིངས་སུ་ཉེ་བར་གཤེགས་སོ།། །།
རིག་འཛིན་ཆེན་པོ་འཇིགས་མེད་གླིང་པའི་རྣམ་ཐར།
༈ བླ་མ་དམ་པ་དེ་ཉིད་ལས། ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་
མཆོག་གང་ཉིད་ཀྱི་ཞལ་སྔ་ནས་ཀྱིས་ཡེ་ཤེས་ཀྱི་སྐུས་ལན་གསུམ་གྱི་བར་དུ་དངོས་སུ་
རྗེས་སུ་བཟུང་བ་ཀུན་མཁྱེན་གཉིས་པར་གྲགས་པ་རིག་འཛིན་ཆེན་པོ་འཇིགས་མེད་
གླིང་པའི་ཞབས་ཀྱིས་གདམས་པ་རྣམས་བུམ་པ་གང་བྱོས་སུ་གསན། དེ་ཡང་དུས་འདི་
ཙམ་ན་ཡུལ་དབུས་སུ་འོད་གསལ་རྫོགས་པ་ཆེན་པོའི་བསྟན་པ་རིན་པོ་ཆེ་དེ་ཉིད་ཡིད་
དཔྱོད་དུ་འདྲེས་སུ་ཆེ་བ་ན། སླར་ཡང་རྒྱ་གར་གྱི་གྲུབ་པའི་སློབ་དཔོན་ཆེན་པོ་འཇམ་
དཔལ་བཤེས་གཉེན་དང་། ཚངས་པ་ལྷ་ཡི་མེ་ཏོག ཀུན་མཁྱེན་དྲི་མེད་འོད་ཟེར་སོགས་
ཀྱི་ཡེ་ཤེས་སྒྱུ་མའི་རྣམ་རོལ་བསམ་བཞིན་དུ་སྲིད་པ་ཉེ་བར་བཟུང་བ་གངས་ཅན་འདིར་
གཏེར་སྟོན་གྲུབ་ཐོབ་ཡོངས་ཀྱི་འཁོར་ལོས་སྒྱུར་བ་ཀུན་མཁྱེན་འདི་ཉིད་བྱོན་པ་ཡིན་ཏེ།
ཤེས་བྱ་ཀུན་མཁྱེན་འགྲོ་ལ་རྗེས་བརྩེའི་གཏེར། །དྲི་མེད་འོད་ཟེར་ཡང་སྤྲུལ་ཐུགས་
གཏེར་མཛོད། །འོད་གསལ་ཀློང་ཆེན་ནམ་མཁའི་རྣལ་འབྱོར་པ། །འཇིགས་མེད་གླིང་
པའི་ཞབས་ལ་གསོལ་བ་འདེབས། །ཞེས་པ་ལྟར་བླ་མ་དགོངས་འདུས་སོགས་གཏེར་
ཁ་མང་པོ་ནས། དཔལ་ཨོ་རྒྱན་ཆེན་པོས་རྡོ་རྗེའི་ལུང་གི་ཡང་ཡང་བསྔགས་པ་བཞིན།
བདག་ཉིད་ཆེན་པོ་འདི་གཡོ་རུ་ས་ཡི་ཐིག་ལེར་ངོ་མཚར་གྱི་ལྟས་དང་བཅས་སྐུ་བལྟམས།
དགུང་གྲངས་ཉི་ཤུ་མན་དཔལ་རི་ཐེག་མཆོག་གླིང་གི་ཆོས་གྲྭར་ཞུགས་ཏེ། སུམ་སྙན་
142

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཕྲན་བུ་སྦྱངས་པ་ལས་གྲྭ་བཙུན་དཀྱུས་མའི་རྣམ་པར་བཞུགས། དེ་ནས་རྗེ་བླ་མ་ཐུགས་
མཆོག་རྩལ་སོགས་ལས་ཕྲེང་པོ་གཏེར་ཆེན་ཤེས་རབ་འོད་ཟེར་གྱི་ཆོས་བཀའ་གྲོལ་ཐིག་
དགོངས་པ་རང་གྲོལ་སོགས་རྡོ་རྗེ་ཐེག་པའི་སྨིན་གྲོལ་གྱི་ལམ་དུ་ཞུགས་ཏེ་སྔ་ཕྱི་མི་ལོ་
བཅུ་གཉིས་བར་དུ་སྒྲུབ་པ་ཁོ་ན་ལ་གཞོལ།།
ཁྱད་པར་ཀུན་མཁྱེན་སངས་རྒྱས་གཉིས་པ་ཀློང་ཆེན་ཞབས་ཀྱི་གསུང་རབ་རྣམས་
མཇལ་ཏེ། སངས་རྒྱས་དངོས་ཀྱི་མོས་གུས་ཀྱི་རྟེན་མཁར་ཚུགས་ནས་མཆིམས་ཕུ་
དཔལ་གྱི་ནགས་ཁྲོད་གསང་ཆེན་མེ་ཏོག་ཕུག་ཏུ་ལོ་གསུམ་སྒྲུབ་པས་བདག་ཉིད་ཆེན་པོ་
དེ་དང་། དཔལ་ཨོ་ཌི་ཡ་ནའི་སློབ་དཔོན་ཆེན་པོ་གཉིས་ཀྱི་ཡེ་ཤེས་ཀྱི་སྐུས་རྗེས་སུ་
བཟུང་། མི་མིན་རང་སྣང་སྟོན་པའི་ཕ་ཕོག་ཐོབ་སྟེ་མགྲིན་པ་ལོངས་སྤྱོད་འཁོར་ལོའི་རྩ་
མདུད་གྲོལ། ཐུགས་གཏེར་རྒྱ་མཚོའི་དགོངས་ཀློང་རྡོལ་བའི་ཚུལ་གཉུག་མ་རྡོ་རྗེའི་
མགུར་དུ་བཞེངས་པ་སོགས་རྒྱས་པར་རྣམ་ཐར་ཆེན་མོར་གསལ་བས་དེར་གཟིགས།
འདིར་ཌཱཀྐིའི་གསང་གཏམ་ཉམས་སྣང་ཆུ་ཟླའི་གར་མཁན་ཞལ་གསུང་མ་འགོད་པ་ལ་
འདི་ལྟར། ཤྲཱི་པརྦ་ཏའི་གླིང་དུ་སྒྲུབ་པ་མཛད་པའི་སྐབས་ཤིག་ན། འོད་གསལ་དག་པའི་
སྣང་ཆར་རྒྱ་གར་གྱི་སློབ་དཔོནའཇམ་དཔལ་བཤེས་གཉེན་དང་། ཧཱུཾ་ཀ་རའི་ཞལ་
གཟིགས་པས་དོན་བརྒྱུད་ཀྱི་རྟོགས་པ་འཕོས་ནས་རིག་སྟོང་མི་ཤིག་པའི་དབྱིངས་སུ་
འབྱམས་ཀླས། ནམ་ཞིག་ན་གུ་རུ་ཡིད་དམ་ལྷ་དང་དབྱེར་མེད་པའི། ཕ་ནོར་བུ་ཡི་ལོན་
པར་ཐེ་ཚོམ་མེད། །ཅེས་པའི་ལྷ་དེ་ཡིས་ཞལ་གཟིགས་པ་ཟབ་གཏེར་གྱི་སྔ་ལྟས་སུ་
བྱུང་། ནུབ་གཅིག་རྨི་ལམ་འོད་གསལ་གྱི་སྣང་ཆར་སེང་གེ་དཀར་མོ་ཞིག་ལ་ཆིབས་ཏེ།
བལ་ཡུལ་གྱི་མཆོད་རྟེན་བྱ་རུང་ཁ་ཤོར་དུ་ཕེབས། དེར་ཆོས་སྐུ་ཡེ་ཤེས་ཀྱི་མཁའ་འགྲོ་
མའི་ཞལ་མངོན་སུམ་དུ་མཇལ། ལྗོན་ཤིང་ལས་གྲུབ་པའི་ཟ་མ་ཏོག་ལེབ་ཆགས་གའུའི་
རྣམ་པའི་མཚམས་ལ་རྩིས་བཀག་པ་ཞིག་ངེད་ལ་གཏད་ནས་དག་པའི་འཁོར་གྱི་སྣང་བ་
143

ཡ་ཆེན་ཆོས་འབྱུང་།
ལ༑ ཁྱེད་ནི་ཁྲི་སྲོང་ལྡེའུ་བཙན། །མ་དག་གདུལ་བྱའི་སྣང་ངོ་རུ། ། ཁྱོད་ནི་སེང་གེ་རས་
པ་ཡིན། ། ཀུན་ཏུ་བཟང་པོའི་ཐུགས་ཀྱི་གཏེར། །རིག་འཛིན་པདྨའི་ཀློང་ཆེན་བརྡ། །
མཁའ་འགྲོའི་གསང་མཛོད་ཆེན་པོ་ཡིན། །བརྡ་ཐིམ་ཞེས་གསུངས་པའི་མོད་ལ་དངོས་
མེད་དུ་ཡལ་སོང་བས་སྣང་བ་ཟི་བུན་པ་ཞིག་བྱུང་། དེར་སྤྲོ་བ་ཆེན་པོ་བརྟས་ཏེ་སྒྲོམ་བུ་
དེ་ཞལ་ཕྱེ་བས་ནང་ནས་ཤོག་སེར་ཧྲིལ་མོ་ལྔ་དང་། ཤེལ་དཀར་སྲན་འཕོས་ཙམ་པ་
བདུན་བཅས་ཁྲོལ་གྱིས་དོན་བྱུང་། དེ་ཉིད་དུ་བྲེལ་སྟབས་ཀྱིས་ཤོག་དྲིལ་ཆེ་བ་དེ་ཞལ་
ཕྱེ་བས། ག་བུར་ལ་སོགས་པའི་སྨན་བཟང་པོའི་དྲི་ངད་དཔག་ཏུ་མེད་པ་འཐུལ་བ་དང་།
མགོ་ལུས་ཐམས་ཅད་སྦྱིད་ཆིལ་ལེ་ཞིག་བྱུང་བར། གློ་བུར་རྟོག་པ་སྐད་ཅིག་མར། འདིའི་
གཏེར་བདག་དེ་གཟའ་ཡིན་པར་འདུག་བཀའ་ཤིན་ཏུ་གཉན་བསམ་ནས་ཡིད་འཁྲིགས་
སེ་བ་བྱུང་། དེ་རིམ་པར་ཁ་ཕྱེ་བས་ཕྱི་མཆོད་རྟེན་གྱི་དབྱིབས་སུ་ཡོད་པ་ལ་ནང་བློས་
དཔྱད་མི་བཟོད་པའི་མཁའ་འགྲོ་གསང་བའི་བརྡ་ཡིག་གིས་ཐེ་རྩེ་ནེ་རྩེར་ཁེངས་པ་ཞིག་
འདུག དེ་ཀློག་པར་མ་ནུས་པས་བསྒྲིལ་བར་བརྩམས་པ་ན། མིག་འཕྲུལ་ལྟར་སྐད་ཅིག་
དེ་ཉིད་ལ་མཆོད་རྟེན་གྱི་རི་མོའང་ཡལ། ནང་གི་བརྡ་རིས་རྣམས་བོད་ཡིག་ཉག་ཅིག་ཏུ་
སོང་བས་ཐུགས་རྗེ་ཆེན་པོའི་སྒྲུབ་སྐོར་དུ་འདུག་པས་བྱིངས་ཀློག་འཕྲོ་བཞག །འདིའི་
བཀའ་བབས་སུ་ཡིན། གཏད་རྒྱ་གང་ལ་མཛད། རང་གི་སྐྱེ་མཐའི་ལུང་བསྟན་གང་
འདྲ་ཞིག་བསམ་ནས་གཤམ་དུ་བརྟགས་པས། ཆོས་རྒྱལ་ཡབ་སྲས་ཆོས་ཀྱི་སྐལ་བར་
གདམས། ཞེས་ཤིན་ཏུ་གསལ་བར་མཐོང་། འཕྲོ་རྣམས་ཀྱང་བཀླགས་པས་ཚིག་དོན་
ཡོངས་སུ་རྫོགས་པ་མེ་ལོང་ལ་གཟུགས་བརྙན་ཤར་བ་བཞིན་བློ་དོར་སྟབས་གཅིག་ཏུ་
གསལ་བ་ལ། མཐར་ཆགས་སུ་ཀློག་མི་ཤེས་པ་ལྟ་བུའི་བརྗོད་དཀའ་བ་ཞིག་བྱུང་། དེར་
དགའ་སྤྲོ་ཚད་མེད་པ་དང་བཅས་ཤེལ་དཀར་ཞིག་ཁ་ནང་དུ་བཅུག །ཤོག་སེར་རྣམས་
ཁྱེར་ནས་གནས་སུ་ལྡོག་པར་བརྩམས་པ་ན། བནེ་རྫུ་བག་ཅན་ཞིག་གློ་བུར་དུ་ཟླ་བོར་
144

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བྱུང་ནས། དེ་ན་རེ། ང་ཁྱེད་ལ་འདི་འདྲ་ཡོངས་བསམ་པ་སྔ་མོ་རང་ནས་ཡོད་ཟེར་ཞིང་
དག་སྣང་དཔེ་མེད་བྱེད་ཀྱིན་འདུག་པ་བཀའ་སྲུང་དྲང་སྲོང་ཆེན་པོར་ངེད་པ་རྙེད། དེ་
ཁའི་མོད་ལ་སྐོར་ལམ་བྱང་གི་ཁྱམས་སུ་སླེབས། སླར་ཤོག་དྲིལ་གཅིག་ཁ་ཕྱེ་བས།
གནས་བྱང་ཐུགས་ཀྱི་སྒྲོམ་བུར་འདུག་པ་ཡིད་ལ་ལྷག་པར་གསལ་བས་བདེ་བ་ཆེན་པོའི་
ཉམས་བཟོད་མེད་དུ་འབར། བསམ་པར་འདི་ནི་མཐོང་གྲོལ་ཁོ་ནར་འདུག །ངེད་རང་
གི་མ་དེ་ལ་སྟོན་དགོས་སྙམ་ཙ་ན། ནམ་མཁའི་མཐོངས་ནས་མར་ཨ་མ་ཡིན་སྙམ་པའི་
བུད་མེད་རྒྱན་ཆ་ཅན་རྗེས་སུ་བསམ་ཡས་མཆིམས་ཕུར་བརྡ་གྲོལ་བྱེད་མཁན་དེ་བཙན་
ཐབས་སུ་བྱུང་། མཐོང་གྲོལ་ལ་གཟིགས་ཤིག་བྱས་ནས་བསྟན་པས། དེ་ན་རེ། གསང་
དགོས་རྒྱུ་དེ་སྟོན་པར། དགའ་དྲག་པའི་སྐྱོན་རང་འདུག མཐོང་གྲོལ་མི་དགོས་མྱོང་
གྲོལ་ཀྱང་ཡིན་པས་ཁྱོད་རང་ཟོ་ཤིག་ཟེར། ཤེལ་དང་ཤོག་སེར་ཐམས་ཅད་བཟར་བཅུག་
བྱུང་བ་ཁྱུར་མིད་བྱས་པས། ཚིག་དོན་ཐམས་ཅད་བློ་ལ་པར་གྱི་འདེབས་པ་བཞིན་
གསལ་བའི་ངོ་མཚར་ཚད་ལས་འདས་པ་འདུག །དེ་ཁའི་མོད་ལ་ཉམས་སྣང་དེ་སད་
ནས་དྲན་རིག་བདེ་སྟོང་ཆེན་པོར་འབྱམས་ཀླས་ཤིང་། དུས་དེའི་ཚེ་གཉིད་འོད་གསལ་གྱི་
འཁོར་ལོར་འབྱམས་ཀླས་པ་སོགས་དག་པའི་སྣང་བ་རྒྱ་ཆེར་མཐོང་ཚུལ་དང་སྐྱེ་བརྒྱུད་
ཀྱི་ལུང་བྱང་ཇི་ལྟར་གསལ་བ་སོགས་ཆུ་ཟླའི་གར་མཁན་ན་གསལ། ལོ་རྒྱུས་དེ་རྗེ་བླ་མ་
ཐུགས་མཆོག་རྩལ་ལ་སྙན་སྒྲོན་ཞུས་པས་རང་རེ་གྲུབ་ཐོབ་བརྒྱུད་པའི་བཀའ་བབས་
དངོས་གཏེར་ཟམ་མ་ཆད་པའམ། ཡང་ན་དག་སྣང་དགོངས་གཏེར་གྱི་ཚུལ་དུ་ཆོས་ཀྱི་
སྒོ་མོ་གྲངས་མེད་པ་འབྱུང་བར་སོམ་ཉི་བྲལ་ལ། འོན་ཀྱང་རེ་ཞིག་གཞན་ལ་ཤིན་ཏུ་
གསང་བ་གལ་ཆེ་ཞེས་གསུངས་པ་བཞིན་རེ་ཞིག་གསང་རྒྱས་བཏབ།
དེ་ནས་ཡང་གསང་ཆེན་མེ་ཏོག་ཕུག་ཏུ་ལོ་གསུམ་སྙིང་པོའི་སྒྲུབ་པ་ལ་གཞོལ་
བའི་སྐབས་ཤིག་འོད་གསལ་དག་པའི་སྣང་བར་མ་བྱོན་བདེ་གཤེགས་རི་རབ་མར་
145

ཡ་ཆེན་ཆོས་འབྱུང་།
མེའི་རྒྱལ་མཚན་སྣང་བའི་གྲོང་ཁྱེར་དུ་ཁམས་དྲུག་ལྡན་གྱི་མིའི་ཟོལ་ལ་བརྟེན་པ།
དཔལ་བསམ་ཡས་པ་ཀུན་མཁྱེན་ངག་གི་དབང་པོ་སྐུ་གཟུགས་བཟང་ལ་ན་བཟའ་ཆོས་
གོས་རྣམ་གསུམ་གྱིས་མཛེས་ཤིང་། སྐུ་ན་ཅུང་ཟད་སྨིན་པ་དེ་བཞིན་གཤེགས་པ་ལྟར་
མཐོང་ན་མི་མཐུན་པ་མེད་པ་ཞིག་དང་མིག་འཕྲུལ་ལྟ་བུར་མཇལ་ཏེ། བརྗོད་བྱ་དོན་གྱི་
ཐུགས་བརྒྱུད་འཕོ་བར་གྱུར་ཅིག །འཕོ་བར་གྱུར་ཅིག །རྗོད་བྱེད་ཚིག་གི་བརྒྱུད་པ་
རྫོགས་པར་གྱུར་ཅིག །རྫོགས་པར་གྱུར་ཅིག །ཅེས་གསུང་སྒྲ་ལྷང་ལྷང་ཞལ་འདོན་
མཛད་པ་ཐོས། དེར་དྲན་པ་འཐོར་འགྲོ་བ་ལྟ་བུའི་དད་པ་དང་མོས་གུས་བཟོད་བླག་
མེད་པ་ཞིག་སྐྱེས། ཕྱག་འཚལ་ལོང་མེད་པར་ཀུན་མཁྱེན་བླ་མའི་ཕྱག་གཉིས་ནས་
འུབ་ཀྱིས་འཇུས། སྤྱི་བོ་བདེ་ཆེན་འཁོར་ལོའི་ཅོད་པན་དུ་བཏགས་ནས། ཀུན་མཁྱེན་
ཆོས་ཀྱི་རྒྱལ་པོ་མཁྱེན། །ཀུན་མཁྱེན་ཆོས་ཀྱི་རྒྱལ་པོ་མཁྱེན། །ཀུན་མཁྱེན་ཆོས་ཀྱི་
རྒྱལ་པོ་མཁྱེན། །ཞེས་མོས་གུས་ཀྱི་བརྒྱལ་བ་ཙམ་དུ་གསོལ་བ་བཏབ། ཁོ་བོ་ལ་དུས་
ཕྱིས་དེ་སྐད་ཟེར་མཁན་ཡོངས་ཕེབས། དེར་རང་སེམས་ཀྱི་སྣང་བ་ལ་ཁམས་འདུས་མེ་
ཏོག་ཕྲེང་ལྡན་ལ་སོགས་པར་གསུངས་པ་ལྟར་སེམས་ཅན་བསོད་ནམས་དམན་པས་སྐུ་
དངོས་སུ་བཞུགས་དུས་དད་མོས་མེད་ཅིང་ལོག་སྒྲུབ་ཆེ་བའི་ཤུགས་ཀྱིས་ཐུགས་མུག་
པར་བྱུང་འདུག་པའི་གསུང་ཅོང་ཡིན་པར་གོ་སྟེ། ངོས་ནས་ཁྱེད་ཀྱི་མཛོད་ཆེན་བདུན་
དང༌། སྙིང་ཐིག་རྣམས་ཀྱི་དགོངས་གཏེར་གཅིག་པུའི་སྒོ་ནས་བསྟན་པ་དང་སེམས་
ཅན་ལ་ཕན་བཏགས་པའི་བཀའ་དྲིན་དྲན་ཅིང་། ཆེ་བའི་ཡོན་ཏན་སངས་རྒྱས་དངོས་དང་
མཚུངས་པའི་མོས་གུས་རྒྱུན་ཏན་བྱེད་བཞིན་པར་ལགས་མོད་ཞུས་པས། ང་ལ་སྤྱན་ཧུར་
གྱིས་གཟིགས་ནས། རིགས་ཀྱི་བུ་ཁྱེད་ལ་ད་ཅི་སྨོན་ལམ་གཏད་རྒྱའི་སྒོ་ནས་དོན་
བརྒྱུད་ཀྱི་དགོངས་པ་འཕོས་པ་ཡིན་པས། སྒྲུབ་པའི་སྲོག་ཁར་ཚུགས་ལ་སྐལ་ལྡན་ལ་
རྒྱ་ཆེར་སྟོན་ཅིག །ཁྱེད་རང་གི་མགུར་མ་ཡང་ཤིན་ཏུ་ལེགས་པ་བྱུང་འདུག་གསུངས་པའི་
146

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མོད་ལ་བསླབ་སྟོན་འདྲ་ཞུ་སྙམ་པ་དང་། སྐུ་གསུམ་གྱི་སྣང་ཆ་མིག་འཕྲུལ་ལྟ་བུར་
དབྱིངས་སུ་ནུབ་སྟེ །ཀུན་མཁྱེན་བླ་མ་དྲན་པ་ལ་ཚུགས་ཐབས་མེད་པ་ཞིག་བྱུང་ངོ་། །
བྲག་ཕུག་འགྲིམ་པའི་སྤྲང་བཙུན་བྷུ་སུ་ཀུ། །དབེན་པར་གནས་ནས་ན་ཚོད་མ་
རྒས་པས། །རྟོགས་པ་སྐྱེས་པ་ཤེས་བྱར་མི་སྲིད་སྙམ། །དྲེགས་རློམ་ཅན་གྱི་ག་ཞ་བྱེད་ན་
ཡང་། །རྒྱལ་སྲས་པདྨ་དགེ་བའི་ཤེས་གཉེན་གྱི། །རྫུ་ལ་བཞུགས་པའི་ཀློང་གསལ་དྲི་
མེད་ཀྱི། །ཞལ་མཐོང་ཙམ་གྱིས་བག་ཆགས་སྡིག་སྒྲིབ་ཟད། །གསུང་ཐོས་ཙམ་གྱི་རྟོགས་
པའི་ཀློང་ཆེན་རྡོལ། །ཐ་སྙད་ཆོས་ལ་སློབ་གཉེར་མ་བགྱིས་ཀྱང་། །དཔེ་མཐོང་ཙམ་གྱི་
གདམས་པའི་གནད་མཚང་རིག །ཉིན་ཞག་གཅིག་ལ་སེམས་ཅན་སངས་རྒྱས་སུ། །
བསྒྱུར་བའི་བཀའ་དྲིན་བསམ་གྱིན་བླ་མ་དྲན། ། ཕྱི་ལྟར་ཧཱུྃ་ཆེན་འགྲོ་འདུལ་དྲི་མེད་རྗེ། །
ནང་ལྟར་སིངྒའི་སློབ་དཔོན་མཉྫ་བི། །གསང་བ་ཡེ་ཤེས་སྐུ་ཅན་ཀློང་ཆེན་པས། །བརྡ་
ཐབས་རྟེན་འབྲེལ་དུ་མས་དོན་བརྒྱུད་བྱིན། །མཐོང་སྣང་ཟ་ཟི་ནམ་མཁའི་གློག་དང་
འདྲ། །རྡོ་ལ་ཞབས་རྗེས་མུ་སྟེགས་ནག་པོས་འཇོག །ཉམས་རྟོགས་དབང་པོ་ཡུལ་དུ་མི་
སྣང་བས། །གཞན་ལ་རྟག་བརྟན་ཐེར་ཟུག་སྨྲ་དོན་ཅི། །སྐུའི་བྱིན་གྱིས་བརླབས་པ་སྟེ་
དང་པོའོ། །
འདི་གནས་ཡིག་རྙིང་པར་ཉང་ཕུག་གོང་མར་གྲགས་པའི་དོན་ལ་ཉང་ཏིང་འཛིན་
བཟང་པོའི་སྒྲུབ་ཕུག་བྱ་ཡབ་ཕུག་པ་ལྟ་བུའི་སྒོ་ལོགས་གཡས་ཟུར་ན་ད་ལྟ་བྲག་གསེང་
དུ་སྒྲོ་དཀར་སྐྱེས་ཤིང་། བྲག་ལོགས་ལ་མཆོད་རྟེན་གྱི་རི་མོ་གསུམ་ཡོད་པའི་ཞོལ་
འདབས་དེར་འཇག་མའི་ལྷག་སྐྱོབ་ཙམ་ལ་བརྟེན་ནས་འདུག་པའི་སྐབས་ཡིན་ནོ། །དེ་
ནས་ཉང་ཕུག་འོག་མའི་ཐ་སྙད་གྲགས་པ་ལ་བརྟེན་ནས་སྔ་རབས་པ་དག་གིས་ལྷོ་
ཕྱོགས་ཕྱིས་བྱུང་གི་བྲག་ཕུག་དེ་ལ་ཉང་ཕུག་གི་ཁ་བྱང་བྲིས་འདུག་ཀྱང་། སྔར་བཤད་པ་
ལྟར་གསལ་སྣང་གི་བདེན་པས་ངེས་ཤེས་རྙེད་པའི་ཆོས་རྒྱལ་ཚངས་པ་ལྷའི་མེ་ཏོག་དང་།
147

ཡ་ཆེན་ཆོས་འབྱུང་།
དེ་རྗེས་མངའ་བདག་ཉང་གི་སྒྲུབ་ཕུག་ཡིན་པའི་ཉང་ཕུག་འོག་མར་གྲགས་པ་ངེད་རང་
གིས་ངོས་བཟུང་ཞིང་གསང་ཆེན་མེ་ཏོག་ཕུག་དུ་བཏགས་པའི་གནས་སུ་བཅད་མཚམས་
ཤིན་ཏུ་དམ་ཞིང་ངེས་འབྱུང་གིས་རྒྱུད་བརླན་པ་ཞིག་གི་ཚེ། ཨ་འཐས་གཟུང་ཡུལ་གྱི་
འཛིན་ཆ་ཞིག་པའི་སྣང་ངོར། །ཡང་གཅིག་ཀུན་མཁྱེན་སངས་རྒྱས་གཉིས་པ་དང་མཇལ་
བ་ན། དཔེ་ཆ་མང་པོ་ཞིག་གནང་ནས་འདིས་ཤིང་རྟ་ཆེན་མོ་ན་གབ་པའི་ཚུལ་དུ་ཡོད་པ་
མཐའ་དག་གསལ་བར་ཡོད་ཅེས་དང་། གསང་མཛོད་ཆེན་པོའི་བརྡ་འགྲོལ་སྐབས་
འདིར་གསུངས་པ་ཡིན། ཡང་འདི་ཁྱེད་རང་གི་སྐྱེས་རྒྱུད་ལུང་བྱང་ཡིན་ནོ་ཞེས་ཤོག་དྲིལ་
ཞིག་གནང་བྱུང་བ་ཁ་ཕྱེས་པས། ཡི་གེ་གོང་འོག་རིམ་པ་གཉིས་ཀྱི་རྣམ་པར་འདུག་པའི་
གོང་མར་སྐྱེ་བ་སྔ་མ་ནི་ཀུན་མཁྱེན་ཆོས་རྗེའོ། །ཞེས་འདུག་ཕྱི་མ་ཀློག་པར་བརྩམ་པ་ན།
གསལ་སྣང་འདི་མཁའ་ལ་སྤྲིན་དེངས་པ་བཞིན་སོང་ལ། འདིའི་ཚེ་སྐུའི་བྱད་དབྱིབས་
སོགས་འདི་ལྟར་འདུག་སྙམ་པའི་འཛིན་ཤེས་རགས་པ་གང་ཡང་མ་བྱུང་ངོ༌། །གསུང་གི་
བྱིན་གྱིས་བརླབས་ནས་བསྟན་བཅོས་བརྩམས་པར་རྗེས་སུ་གནང་བ་སྟེ་ཞལ་མཐོང་
གཉིས་པའོ། །
དེ་ནས་ཟླ་ཤས་སོང་ཙ་ན་ཀུན་མཁྱེན་བླ་མ་ཉིད་པཎྜི་ཏའི་ཆ་བྱད་འཛུམ་བག་དང་
ལྡན་ཅིང་། ཤིན་ཏུ་གཞོན་ཤ་ཆགས་པ་དགུང་ལོ་ཉི་ཤུ་རྩ་གྲངས་པའི་སྐུ་ཅན། དབུ་ལ་
པཎ་ཞྭ་རྣ་རིང་བཞེས་པ་ཞིག་དང་མཇལ་ཏེ། རྡོ་རྗེ་ཕུང་པོའི་དཀྱིལ་འཁོར་རྨད་དུ་བྱུང་
བའི་རྟ་བབས་གོང་མ་གཉིས་ཀྱི་འཕྱང་འཕྲུལ་ལ་བརྟེན། ལྷུན་གྲུབ་རིགས་ལྔ་ཡབ་ཡུམ་
ཟུང་དུ་འཇུག་པའི་བརྡས། འོད་གསལ་དག་པ་རབ་འབྱམས་ཀྱི་དབང་བསྐུར་ནས། ཅི་
ཡང་མི་གསུངས་བར་དགྱེས་པ་ཆེན་པོའི་ཞལ་འཛུམ་མུ་ལེ་བའི་ངང་ལ། དག་ཆེན་ཡེ་
ཤེས་ཀྱི་སྣང་ཆ་དབྱིངས་སུ་ཐིམ་པར་གྱུར་པ་ནི་ཐུགས་ཀྱི་བྱིན་གྱིས་བརླབས་ནས་དོན་
བརྒྱུད་རྟོགས་པའི་བདག་པོར་རྗེས་སུ་གནང་བ་སྟེ་ཞལ་མཐོང་གསུམ་པའོ། །
148

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
དེའི་ཚེ་སྙན་ངག་གི་ལམ་ནས་དྲངས་ཏེ་རིག་པའི་གནས་ལྔའི་སྒོ་ནས་བསྟོད་པ་
དཔྱིད་ཀྱི་རྒྱལ་མོའི་རྒྱང་གླུ་ཞེས་བྱ་བ་འདི་ཡང་བརྩམས་ཏེ། རྗེ་བཙུན་འཇམ་པའི་
དབྱངས་ལ་ཕྱག་འཚལ་ལོ། གདོད་མའི་མགོན་པོ་སྤྲོས་ཀུན་ཉེར་ཞི་མཆོག་ཏུ་མི་འགྱུར་
ཁྱད་ཆོས་དྲུག་ལྡན་རྡོ་རྗེའི་ཁམས། །རྣམ་ཐར་བཞི་ལྡན་སྟོང་ཉིད་བདེ་ཆེན་སྙིང་རྗེའི་སྒེག་
མོས་གདུལ་བྱའི་དོན་དུ་རབ་བསྐུལ་ལས། །དུ་མའི་སྐལ་པ་བཟང་པོའི་སྔ་རོལ་ཕུན་
ཚོགས་ལྔ་ལྡན་གཞི་སྣང་ཆེན་པོའི་ཞིང་ཁམས་དེར། །མངོན་རྫོགས་སངས་རྒྱས་རི་རབ་
མར་མེའི་རྒྱལ་མཚན་ཞེས་བྱ་ཆོས་ཀྱི་རྒྱལ་པོ་ཀློང་ཆེན་པ། །མགོན་ཁྱེད་ཐོག་མཐའ་མེད་
པའི་སྔ་རོལ་ནས། །སྤངས་རྟོགས་བཅུ་དྲུག་ཆ་ཤས་ཡོངས་རྫོགས་ཀྱང་། །བརྩེ་ཆེན་
ཐུགས་རྗེས་མ་བཟོད་གདུལ་བྱའི་ངོར། །སྐྱེས་རབས་འཕེལ་འགྲིབ་རྣམ་ཐར་ཅིར་ཡང་
འཆར། །ཆོས་སྲིད་ཉི་ཟླའི་སྣང་བྱེད་ཤུགས་ཀྱི་ཁམས་གསུམ་མུན་སེལ་ཁྲི་སྲོང་རྗེའི། །
ཀུནྡའི་བྱང་སེམས་མྱུ་གུ་གསར་པ་པདྨ་གསལ་དུ་སྤྲུལ་པའི་གར། །བསྒྱུར་བ་དེ་ཉིད་
བགྲང་བྱའི་ཙཀྲ་གདིངས་ཅན་གྲངས་སུ་ཉེར་བསྡུའི་ཚེ། །རང་བྱུང་པདྨས་སྙིང་ཏིག་
བདག་པོར་དབུགས་དབྱུང་གཟེང་བསྟོད་ཀློང་ཆེན་པ། །ཚེ་དབང་རིག་འཛིན་ལུང་
བསྟན་བདེན་པའི་དབྱར་གྱི་རྔ་གསང་ལྡིར་བ་ལས། །སྟོང་པའི་དབྱིངས་ལས་སྤྲུལ་པའི་
གར་མཁན་རིན་ཆེན་ཚུལ་རྡོར་ཆར་ཟིམ་རྒྱུན། །བབས་པའི་ཚེ་ན་མཁའ་འགྲོ་སྙིང་ཐིག་
གཏེར་གྱི་མྱུ་གུ་བཞད་ནུས་པའི། །གཞི་ལམ་འབྲས་བུའི་དོན་བརྒྱུད་བདག་པོ་པདྨ་ལས་
འབྲེལ་ཀློང་ཆེན་པ། །ཐལ་འགྱུར་རྩ་རྒྱུད་རྨ་བྱའི་རུམ་ནས་འབྱུང་འགྱུར་ལུང་གི་ལྔ་ལྡན་
སྒོ་ང་བརྡོལ་བ་ལས། །རུ་བཞིའི་ཆ་ལས་གཡོར་པོའི་འཛིན་མར་འབྲོམ་སྟོན་མཆོག་
དབྱངས་རིགས་རུས་དྲོད་ཀྱིས་སྐྱེད་བསྲིངས་པ། །དུས་ཀྱི་ཕོ་ཉའི་ནུས་པ་རྫོགས་ཚེ་
རབ་ལྔའི་ཕུར་བུའི་དབོ་ཟླ་ཡར་ངོའི་ཚེས་བཅུའི་ཉིན། །ཐུབ་དབང་མཆོག་གི་སྤྲུལ་སྐུར་
ཅོ་འདྲིའི་དགེ་མཚན་གཤོག་རླབས་གཡོ་བཞིན་བལྟམས་པ་ཀློང་ཆེན་པ། །དེ་ཚེ་འདོད་
149

ཡ་ཆེན་ཆོས་འབྱུང་།
ཁམས་དབང་མོ་ནམ་གྲུ་མས། །ཕྱག་གིས་བླངས་ཤིང་འཕྲལ་རྐྱེན་མི་བསྲུན་བཅོམ། ། སྐྱེ་
བས་ཐོབ་པའི་མཁྱེན་རབ་ཕུལ་བྱུང་དང་། །སྙིང་རྗེའི་རླབས་ཆེན་ཟླ་བྲལ་ཀློང་ཆེན་པ། །
གཞོན་ནུ་ཉིད་ནས་རྡོ་རྗེ་ཐེག་པར་གོམས་པའི་འདེགས་འཇོག་བསྒྱུར་ཟིན་ཡང་། །
བསྟན་པའི་གཞི་རྟེན་སྡེ་སྣོད་གསུམ་གྱི་ཚུལ་ཁྲིམས་བསླབ་པས་རྒྱུད་བསྡམས་ཤིང་། །
སྦྱངས་པའི་ཡོན་ཏན་བཅུ་གཉིས་ཁྱིམ་ནང་བདེན་གཉིས་ཟུང་འཇུག་ཉི་ཟླའི་འགྲོས། །
རྟོག་པར་བསྒྱུར་བའི་ལམ་ལྔ་ས་བཅུའི་སྤངས་རྟོགས་མངོན་གྱུར་ཀློང་ཆེན་པ། །ཀ་ཙན་
པཱ་ནི་དབྱངས་ཅན་མ་ལ་སོགས། །ལེགས་སྦྱར་ཀུན་བཤད་སྒྲ་མདོ་རྒྱ་མཚོའི་བཅུད། །
འཐུངས་པའི་བྱིངས་རྐྱེན་རྣམ་དབྱེའི་མཚམས་སྦྱོར་གྱི། །བརྡ་སྤྲོད་རྒྱང་གླུ་ལེན་མཁས་
ཀློང་ཆེན་པ། །མངོན་སུམ་རྗེས་དཔག་འགལ་འབྲེལ་བརྒལ་བརྟག་གི །རྩོད་པའི་འཁོར་
ལོས་ལོག་སྨྲའི་གཉིས་འཐུང་དབང་། །ཀླད་པ་འགེམས་ཕྱིར་གདོང་པ་ལྔ་པའི་ཟོལ། །
ཚད་མའི་སྟོན་པ་ཀུན་མཁྱེན་ཀློང་ཆེན་པ། །ལྷ་དང་གཙུག་ལག་ཁང་ལ་སོགས་པའི་
བཟོ་རིགས་ས་སྲུང་དབང་པོའི་གཏེར། །སྡེ་སྣོད་གསུམ་དང་གསང་སྔགས་ཟབ་དོན་
ནང་གི་རིག་པའི་མིག་སྟོང་བགྲད། །སྐྱེས་པ་བུད་མེད་རི་ཤིང་རྒྱ་མཚོ་གོས་ནོར་རྟ་དང་
གླང་ཆེན་སོགས། །བརྟགས་པ་བརྒྱད་ཀྱི་སྐྱེད་མོའི་ཚལ་དུ་རྩེད་འཇོར་རོལ་པ་ཀློང་ཆེན་པ། །
རྟེན་འབྲེལ་བཅུ་གཉིས་ལུགས་འབྱུང་རྩ་བ་མ་རིག་པ་ཡི་ས་བོན་ལ། །ཉོན་མོངས་
གསུམ་གྱི་མྱུ་གུ་ནར་སོན་བྲོ་ནད་ཡལ་འདབས་རྒྱས་པའི་ཚེ། ། རོ་ནུས་ཞུ་རྗེས་བསྡེབས་
པའི་སྨན་དང་གཏར་བསྲེག་དཔྱད་ཀྱི་བདུད་རྩི་ཡིས། །ཟུག་ངུ་ཚར་གཅོད་གསོ་རིག་སྨྲ་
པའི་སྨན་དང་གཏྭཱར་ཀཱང་ཆེན་པ
ལ་གཡུ་ཐོག་གཉིས་པ་ཀློང་ཆེན་པ། །བཅུ་ཕྲག་རིག་པར་བསླབ་ཚེ་མི་གཡོ་བ། །སྒྲ་
དབྱངས་ལྷ་མོ་འཇམ་པའི་རྡོ་རྗེ་ཡི། །གསལ་སྟོང་སྒྱུ་མའི་རྣལ་འབྱོར་ལ་ཞུགས་པས། །
བཅུ་བྱང་སྒྱུ་མའི་རྣལ་འབྱོར་བ་རབ་གཎ་
ཞལ་གཟིགས་ལུང་བསྟན་མངོན་གྱུར་ཀློང་ཆེན་པ། ། ཨེ་དབྱིངས་ཤེས་རབ་གཎཊའི་
ཚལ་དུ་ཐབས་མཆོག་བདེ་གསལ་ཝཾ་ཡིག་གསར་པའི་རེ་ཁྭ་ནས། །བསྒྱུར་བཀོད་ཕྲི་
150

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བསྣན་རྣམ་འགྱུར་བརྒྱ་ཡིས་རི་མོའི་གར་སྟབས་རྣམ་དག་གྲུབ་པའི་བསྒྱུར་བ་ལས། །
གོ་ལའི་ངོས་ཀྱི་དྲང་སྲོང་སྒྱུ་སྐར་བཅུ་གཉིས་ཁྱིམ་དུ་དུས་བཞིའི་ལྟད་མོར་རྩེ་བ་མཐོང་། །
དུས་ཀྱི་འཁོར་ལོ་ཕྱི་ནང་གཞན་གསུམ་ཐུགས་ཀྱི་ཐིག་ལེར་རོ་གཅིག་བཟླུམས་སོ་ཀློང་
ཆེན་པ། །ས་མཐོའི་གྲུབ་མཐའ་གངས་རིའི་སྤོ་ལ་སྔོན་ནས་བསྙེགས་པས་ལོངས་སྤྱོད་
འཁོར་ལོའི་རྩ་མདུད་རྒྱ། །གཅིག་ཆར་གྲོལ་བས་གཞུང་ལུགས་རྒྱ་མཚོར་བློ་གྲོས་རབ་
རྒྱས་ལུང་རིགས་གཡུ་རལ་ལན་བུ་གཡོ། །བརྒལ་བརྟག་རིག་པའི་སྡེར་མོའི་ཤུགས་
ཀྱིས་ལོག་སྨྲའི་གཉིས་འཐུང་ཀླད་པ་འགེམས་ཤིང་ཐལ་འགྱུར་གྱི། །མགྲིན་རྔ་ལྡིར་བའི་
རིགས་གྲུ་ཀུན་ཏུ་འགྲན་གྱི་ཟླ་མེད་མི་ཡི་སེང་གེ་ཀློང་ཆེན་པ། །རང་ལྟ་མཆོག་འཛིན་
ཕྱོགས་རེའི་མིག་ཅན་ལྟ་གྲུབ་སྒོ་ངའི་སྦུབས་ལས་གྲོལ། །རང་གཞན་ཕྱི་ནང་གྲུབ་
མཐའི་གཞུང་ལུགས་གངས་ཅན་འདི་ན་དར་རོ་ཅོག །རང་རྒྱུད་ཉམས་སུ་ལེགས་པར་
བསྟར་བས་ཐམས་ཅད་མཁྱེན་པའི་འདབ་གཤོག་རྒྱས། །རང་གཞན་དོན་གཉིས་ལྷུན་
གྲུབ་མཁའ་ལ་འཕུར་བའི་རྩལ་རྫོགས་ཀློང་ཆེན་པ། །ཇི་སྙེད་མཁྱེན་པའི་ཐོས་བསམ་རྒྱ་
མཚོར་སྒོམ་པའི་གཟིངས་ཀྱིས་རྣམ་པར་བརྒལ་བའི་ཕ་མཐའ་ཆེ། །སྐུ་གསུམ་གྲོང་ཁྱེར་
རིན་ཆེན་གླིང་ནས་ཇི་ལྟའི་རྟོགས་པ་བསམ་འཕེལ་དབང་རྒྱལ་ལེན་པའི་སླད། ། ཅོག་ལ་
བྲག་ཏུ་དབྱིངས་སྣང་གསལ་བྱེད་ཨར་གཏད་མུན་པའི་རྣལ་འབྱོར་ལམ་ལ་རྗེས་ཕྱོགས་
པས། །ཀློང་ལྔའི་བདག་ཉིད་རྒྱལ་ཡུམ་འཕགས་མ་ཡིད་བཞིན་འཁོར་ལོས་ཞལ་
གཟིགས་ལུང་བསྟན་ཀློང་ཆེན་པ། །སྲིད་པའི་ཕུན་ཚོགས་ཐིག་ལེ་མཆོག་མར་ཆགས་པ་
མིན་ཡང་མཁྱེན་བརྩེ་ནུས་མཐུའི་གདོང་བཞི་ངོམས། །ཕྱོགས་རེའི་གཞུང་ལུགས་ཐལ་
རྒྱུགས་མ་ཡིན་ཤེས་བྱར་སྲིད་ཚད་མཁྱེན་རབ་འདྲེན་བྱེད་བརྒྱད་ཀྱིས་དཔྱོད། །ཐུབ་
བསྟན་བཤད་སྒྲུབ་མདོ་སྔགས་ཆོས་ཀྱི་རྒྱལ་སྲིད་ཆེན་པོ་མི་འཇིགས་འཇིག་རྟེན་ཡངས་
པའི་ཁྲིར། །སྟོབས་བཅུ་མངའ་ཀུན་མགྲིན་གཅིག་བླངས་པའི་དབྱངས་ཀྱི་མངའ་
151

ཡ་ཆེན་ཆོས་འབྱུང་།
གསོལ་མཆོག་གི་སྤྲུལ་སྐུ་ཀློང་ཆེན་པ། །མཛེས་སོ་སྟོབས་བཅུ་མངའ་དབུས་ཉི་མའི་
གཉེན། །བདེ་འབྱུང་རལ་པའི་རྒྱན་དུ་ཆུ་ཤེལ་དབང་། །ནོར་འཛིན་བུ་མོའི་འགྲམ་པར་
ཁྱུང་སྔོན་སྐྱེས། །གངས་ཅན་མཁས་པའི་ཁྲོད་ན་ཀློང་ཆེན་པ། །སྲིད་པའི་ལྷ་ཆེན་ཡར་
ལྷ་ཤམ་པོས་སྲུང་བའི་དབེན་གནས་སྐྱམ་གྱི་ཕུར། །བཱི་མ་མི་ཏྲ་མི་ཡི་རྫུར་ཞུགས་རིག་
འཛིན་བླ་མ་ཀུ་མཱ་རས། །རྫོགས་ཆེན་བདུད་རྩིའི་དགའ་སྟོན་འགྱེད་ལས་སྡེ་གསུམ་
ཀློང་དགུའི་བཅུད་འཐུངས་པས། །ཐེག་བརྒྱད་གྲུབ་མཐའི་ཚུལ་འཆོས་ཞིག་སྟེ་རྟོགས་
པས་མྱོས་པ་ཀློང་ཆེན་པ། །ཀ་དག་དྲི་མེད་ཤེལ་གྱི་ཁང་མཛེས་གཞི་དབྱིངས་ནང་གསལ་
བུམ་སྐུའི་ཀློང་། །མཐའ་བརྒྱད་སྤྲོས་བྲལ་ཁྱད་ཆོས་དྲུག་ལྡན་འོད་གསལ་གཉུག་མའི་
གདན་ཁྲི་ལ། །དུས་གསུམ་དུས་མེད་ཁྱབ་བརྡལ་ཆེན་པོར་དགོངས་པའི་རྒྱལ་པོ་གཏན་
སྲིད་ཟིན། །གཟུགས་སྐུའི་སྦུབས་ནས་བློ་ཟད་ཆོས་ཟད་གདོད་མའི་མགོན་པོ་ཀློང་ཆེན་པ། །ཨོ་
ཌི་ཡ་ན་བསིལ་བའི་ཚལ་མཚུངས་མཆིམས་ཕུའི་ནགས་ཀྱི་དུར་ཁྲོད་ཆེ། །གནས་ཀྱིས་
གང་ཟག་བྱིན་གྱིས་རློབས་ནུས་གངས་རི་ཐོད་དཀར་སྙིང་པོའི་མགུལ། །མངོན་གསུམ་
རིག་པ་གནད་ལ་གཟིར་བས་སྒྲོན་དྲུག་འཇའ་ཟེར་ཐིག་ལེའི་ཀློང་། །སྣང་བཞིའི་རྩལ་
རྫོགས་ལོངས་སྐུའི་ཞིང་དུ་རྩེད་འཇོར་རོལ་པ་ཀློང་ཆེན་པ། །ཀློང་གསལ་དགོངས་པའི་
གཏེར་མཛོད་བརྡོལ་བས་སྣང་གྲགས་བརྡ་དང་དཔེ་ཆར་ཤར་ཏེ་ཐུགས་གཏེར་རྒྱ་
མཚོའི་ཅོད་པན་འཆང་། །པདྨའི་ལུང་བསྟན་བདེན་པས་རབ་བསྐུལ་ས་ཡི་སྙིང་པོའི་ཟབ་
དོན་ཕྱུང་བས་དུས་གསུམ་གཏེར་སྟོན་བརྒྱ་རྩའི་ཏོག །ཤེས་བྱ་རིག་པའི་གཞུང་ལུགས་
སྤྱི་དང་ངལ་གསོ་བསྐོར་གསུམ་མཛོད་ཆེན་བདུན་གྱི་བསྟན་བཅོས་བང་རིམ་བུམ་ཆོས་
བཀྲ། །རྨད་འབྱུང་སྤངས་རྟོགས་བ་གམ་རབ་བརྗིད་མཁྱེན་པའི་ཟིལ་གྱིས་རྒྱན་དྲུག་
མཆོག་གཉིས་ས་ཆེན་འདར་ནུས་ཀློང་ཆེན་པ། །རྩ་གསུམ་རྒྱ་མཚོས་ཞལ་གཟིགས་
དབང་བསྐུར་རིག་པའི་རྩལ་དབང་མངོན་དུ་གྱུར། །དམ་ཅན་སྲུང་མས་འབངས་སུ་
152

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
ཞལ་མཆིས་ཚར་གཅོད་རྗེས་འཛིན་ཕྲིན་ལས་བརྙེས། །གངས་ཅན་མཁས་གྲུབ་རྨུགས་
འཛིན་དབང་པོས་འབྲལ་མེད་དད་པའི་རྟེན་དུ་བསྲུངས། །དགོངས་པའི་ཀློང་ནས་སྙིང་
ཐིག་གསུམ་གྱི་ཡང་བཅུད་སྐྱུག་མཁས་ཀློང་ཆེན་པ། །གསེར་འཁོར་རྩིབས་སྟོང་སྔོན་
དུ་འགྲོ་མིན་ཐུགས་རྗེའི་ཤུགས་ཀྱིས་ས་གསུམ་གདུལ་བྱར་རང་དབང་བསྒྱུར། །ཡན་
ལག་བཞི་པའི་དཔུང་ཆེན་བཤམས་མིན་ཐར་པའི་དགྲ་བོ་ཀུན་རྟོག་བགས་ཆགས་
ཡུལ་ལས་རྒྱལ། །ལས་དབང་བསོད་ནམས་ཤུགས་ཀྱིས་མ་ཡིན་བསྡུ་བ་རྣམ་བཞིས་
འགྲོ་ཀུན་རྣམ་མཁྱེན་ལམ་ལ་བཀྲི། །ཐེག་པ་རིམ་དགུའིའཁོར་ལོས་བསྒྱུར་བའི་ཆོས་
ཀྱི་རྒྱལ་པོ་ཐམས་ཅད་མཁྱེན་གཟིགས་ཀློང་ཆེན་པ། །ཐུབ་པའི་བསྟན་པའི་འཆི་མེད་
གྲོང་ཁྱེར་ལྟ་ན་སྡུག་པའི་ཕོ་བྲང་དབུས། །སྔ་འགྱུར་རྫོག་ཆེན་ས་སྲུང་དབང་པོ་ཤིན་ཏུ་
རྣལ་འབྱོར་ཐེག་པའི་སྟེང་། །སྣང་བ་བཞི་ཡི་མིག་སྟོང་བགྲད་ནས་རྣམ་པར་བསྒྱིངས་ཚེ་
ཀུན་རྟོག་བློའི། །ཨ་སུ་ར་ཚོགས་ཟིལ་གྱི་གནོན་པའི་གྲགས་པ་དོན་ལྡན་ཀློང་ཆེན་པ། །
མུཀྟི་ཀ་ཡི་དྲྭ་བས་ཐོད་བརྒྱན་འཇིག་རྟེན་དགའ་བའི་མཛེས་མ་མིན། །སྤུ་སྡུག་འཇའ་
ཚོན་རི་མོ་བཀྲ་བའི་སྒྲོ་གཤོག་ཟླུམ་པོའི་རྨ་བྱ་མིན། །ལུང་རྟོག་ཡོན་ཏན་ཐིག་ལེ་
མཆོག་མའི་བཞིན་གྱི་དཀྱིལ་འཁོར་མཐོང་བའི་མོད། །ཆགས་བྲལ་ཞི་བ་འཇིག་རྟེན་
མེས་པོའི་ཡིད་ཀྱང་ཕྲོགས་སོ་ཀློང་ཆེན་པ། །ཕྱི་ནང་གཞུང་ལུགས་མང་དུ་ཐོས་པ་ལུང་
གི་ཡོན་ཏན་ཕ་མཐའི་མི་དཔོག་འཛམ་བུ་ཆུ་བོའི་སུ་ཝན། །ནན་ཏན་བསམ་པའི་དཔྱད་
གསུམ་རྣམ་དག་མགར་གྱི་སྦྱོར་བས་བསྲེག་བཅད་བརྡར་བའི་ཤིང་རྟ་གསུམ་གྱི་མཆོད་
སྡོང་ལ། །གངས་རིའི་མགུལ་པར་ཕུལ་བྱུང་སྒོམ་པའི་ཉམས་མྱོང་དྲོད་ཀྱིས་དག་པ་
གཉིས་ལྡན་ས་ལ་སྦྱོར་བའི་ཕྲ་བཀོད་པས། ། སྨྲ་མཁས་ས་པཎ་ཚིག་ལ་འཆེལ་སྙམ་
རིགས་པའི་བསྟན་བཅོས་བཀའ་བཙིགས་ཟོལ་གྱི་སྒྲིབ་པར་བྱེད་དོ་ཀློང་ཆེན་པ། །ཏིང་
འཛིན་གྲུབ་པའི་དྲང་སྲོང་རྒན་པོའང་གནྡྷརྦ་ཡི་གླིང་བུས་སད། །ཁེངས་པས་དྲེགས་
153

ཡ་ཆེན་ཆོས་འབྱུང་།
པའི་འཁོར་ལོས་བསྒྱུར་ཡང་ལྗོངས་རྒྱུའི་ཟོལ་གྱིས་ལྟད་མོར་ལྷགས། །འགྲོ་འོང་མེད་པ་
འཕགས་པའི་མཉམ་བཞག་དེས་ཀྱང་གཡོ་བར་མི་ནུས་པ། །མཛོད་ཆེན་བདུན་གྱི་ཡིད་
ཀྱི་ཆོམ་རྐུན་ཆེན་པོ་བྱས་སོ་ཀློང་ཆེན་པ། །འཛམ་བུའི་གླིང་ན་རྒྱན་དྲུག་མཆོག་གཉིས་
ངོ་མཚར་ཆེ། །གངས་ཅན་འདི་ན་མེས་དབོན་རྣམ་གསུམ་སྙིང་སྟོབས་ཆེ། །ཀུན་གྱི་
ཕྲིན་ལས་འཇའ་ལུས་རིག་འཛིན་བརྟུལ་ཞུགས་ཆེ། ། ལྔ་བརྒྱའི་མཐའ་ལ་བསྟན་པའི་
སྣང་བྱེད་ཀློང་ཆེན་པ། །ཕྱོགས་རིས་ལྟ་གྲུབ་ཁྲོན་པའི་ཆུ་ཡི་ལྟོ་བ་སྤོས་པའི་ཀརྐ་ཊས། །
སྩའི་ཚད་༨སྤོས་༤༢
གསང་རྒྱུད་རྒྱ་མཚོར་འོལ་ཚོད་མཛུབ་མོས་ལོག་སྨྲའི་ཚད་དུ་དཔོག་པའི་ཚེ། །མདོ་རྒྱུད་
ཆུ་གཏེར་ཧུབ་ཀྱིས་འཐུང་བའི་བརྒལ་བརྟག་རིགས་པའི་སུན་འབྱིན་སྒྲས། །བསྟན་ལ་
ཤོར་བྱས་པ་ཡིན་ནོ་འབཀའ་བརི་མོར་འགྱིས་པ་ཡིན་ནོ་གྲགས་པ་དོན་ལྡན་ཀློང་ཆེན་པ། །ཀ་དག་ཕྱོགས་ཡན་ལྟ་བར་
ཤར་བས་མཐའ་བརྒྱད་སྤྲོས་པ་དབྱིངས་སུ་ནུབ། །ལྷུན་གྲུབ་རང་ཡན་སྒོམ་པར་གྲོལ་
བས་དྲན་འཛིན་གཉེན་པོ་ཕྱལ་བར་ཡས། །གཏད་མེད་རང་གྲོལ་སྤྱོད་པར་གོམས་པས་
རེ་དོགས་ཆོམ་རྐུན་ཟིལ་གྱིས་མནན། །གངས་ཅན་འདི་ན་མཁས་དང་གྲུབ་པའི་གྲགས་
པས་མུ་ཁྱུད་ཀློང་ཆེན་པ། །ཤིང་རྟའི་ལམ་སྲོལ་འབྱེད་ལ་ཀླུ་སྒྲུབ་རྗེར། །མཚུངས་ཀྱང་མ་
ཡིན་ཀུན་མཁྱེན་བསམ་ཡས་པ། །གསང་རྒྱུད་དགོངས་པ་ལོན་འདི་དགའ་རབ་རྗེ། །
མ་ཡིན་གངས་ཅན་མཚོ་ཡིས་ཐུགས་བསྐྱེད་མཐུ། །ཁྱེད་ཀྱི་སྤངས་རྟོགས་ནམ་མཁའི་
མཐས་ཀྱང་ཐུག་པ་མེད་པའི་ངོ་མཚར་གཏམ་གྱི་བེ་རོ་ཙ། །གླིང་བཞིའི་སྣང་བྱེད་ཉི་ཟླ་
ཟུང་གིས་ནོར་འཛིན་བུ་མོའི་རྣ་བའི་རྒྱན་དུ་བཏགས་པ་ལས། །གྲུབ་རྒྱའི་སྤྱི་མེས་སྤྲོས་
བྲལ་དོ་ཧའི་རྒྱང་གླུ་ལེན་མཁས་ས་ར་ཧའམ་མདའ་བསྣུན་རྗེ། །རང་མིན་གཉིས་པ་
གཞན་ཞིག་ཡོད་སྙམ་འཕྱང་མོ་ཉུག་གི་དྲྭ་བར་བཙུད་དོ་ཀློང་ཆེན་པ། །གང་གིས་རྒྱན་དྲུག་
མཆོག་གཉིས་ཞུམ་ནུས་པའི། ། ལྔ་རིག་གཙུག་ལག་སྨྲ་ལ་མཚར་དུ་ཅི། །གདོད་མའི་
མགོན་པོ་ཁྱད་ཆོས་དྲུག་ལྡན་གྱི། །དགོངས་པའི་ཀློང་དུ་བཙན་ས་ཟིན་མིན་ནམ། ། ཨ་ཧོ་
154

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བརྟན་གཡོའི་ཆོས་ཁམས་རྒྱ་མཚོའི་རྡུལ། །ཀུན་མཁྱེན་ཁྱེད་ཀྱི་ཀློང་ཆེན་མེ་ལོང་ངོགས། །
མི་འཆར་ཤེས་བྱའི་སྣང་བརྙན་འདི་ཀོ་ཞེས། །སྟོབས་བཅུ་མངའ་བ་དེས་ཀྱང་བསྟན་དུ་
མེད། །འདུས་བྱས་རང་བཞིན་རྟག་པ་མ་ཡིན་འཕེལ་འགྲིབ་དུས་ཀྱི་འཐོར་རླུང་ཆེས། །
དབུར་ཞྭའི་ལྷ་ཁང་སྤྲིན་གྱི་ཁང་མཛེས་དུམ་བུར་སྟོར་བ་བཱི་མ་ལས། །སྡིགས་མཛུབ་
ཟོལ་གྱི་ཞིག་གསོའི་ལུང་བསྟན་ཇི་བཞིན་མངོན་དུ་སྒྲུབ་བའི་ཚེ། །སྣང་བ་དབང་སྒྱུར་
བརྟུལ་ཞུགས་སྤྲོས་པས་བརྟན་གཡོའི་ཟིལ་གནོན་ཀློང་ཆེན་པ། །རྒྱལ་བ་རིག་འཛིན་
བཀའ་གྲོས་རྟ་བདུན་པས། །བསྐུལ་ཏེ་མདོ་སྔགས་བསྟན་པའི་འོད་བརྒྱ་པ། །མི་ཡིས་
ཟོལ་ལ་བརྟེན་ནས་ཤར་བ་དེས། །མུ་ཅོར་སྨྲ་བའི་མུན་པ་ཟིལ་གྱིས་མནན། ། ས་ཐོབ་
རྣམས་ལ་སྐྱེ་འཆི་དངོས་པོ་རང་མཚན་མེད་དེ་རྟག་འཛིན་གདུལ་བྱ་སྐྱོ་བའི་སླད། །
གཟུགས་སྐུའི་མཆོད་སྡོང་དཔལ་གྱི་མཆིམས་ཕུར་གདུང་ཆེན་ལྔ་དང་རིང་བསྲེལ་ཕྲ་མོའི་
འབྱུང་གནས་སུ། །ཆོས་སྐུའི་བཞུགས་སྟངས་དྲང་པོར་བཞག་སྟེ་ཞི་བར་གཟིམས་ཀྱང་
གསང་གསུམ་ལུང་རྟོགས་རྒྱ་མཚོའི་ཕུལ། ། ཡི་གེའི་ཟོལ་གྱིས་ཆོས་སྐུའི་རིང་བསྲེལ་ཕུང་
པོར་བཞག་པའི་བཀའ་དྲིན་བསམ་གྱིན་ཐལ་མོ་སྦྱོར། །དེ་སྐད་དུས་མཁྱེན་རྗེས་སུ་
ཕྱོགས་པའི་བསྟོད་ཚིག་འགྱུར་ཁུགས་དུས་ཀྱི་ཕོ་ཉའི་རྒྱངས་གླུ་འདིས། །བདག་གི་སྐྱེས་
རབ་སྲིད་གསུམ་རྒྱ་མཚོའི་ཕ་མཐར་འགྲིམ་པ་དེ་སྲིད་ཀུན་མཁྱེན་བླ་མ་དེའི། །རྗེས་སུ་
ཞུགས་ཤིང་གང་གི་སྤངས་རྟོགས་ལེགས་བྲིས་ལམ་ལ་གོམས་པའི་འདེགས་འཇོག་བསྒྱུར་
ནུས་ནས། །བསྟན་འགྲོར་དོན་མཆོག་རླབས་ཆེན་འགྲུབ་པའི་སྙེ་མ་སྦོམ་པོ་གཡུར་དུ་
ཟ་བར་ཤོག་ཅིག་གུ། །དགོས་འབྲེལ་མེད་པ་ཕྱི་པའི་གཞུང་ལུགས་དང་། །བྲམ་ཟེའི་
རིག་བྱེད་ལྟ་བུའི་བསྔགས་པ་མིན། །མདོ་སྔགས་བསྟན་པའི་སྲོག་ཤིང་འདི་ཡིན་པས། །
རྒྱལ་བ་སྲས་དང་བཅས་པས་མཐུན་འགྱུར་མཛོད། །ཅེས་གསུངས་སོ། །
དེ་ལྟར་ཀུན་མཁྱེན་དངོས་ལས་འོད་གསལ་གསང་བ་སྙིང་ཐིག་གི་རྒྱུད་ལུང་མན་
155

ཡ་ཆེན་ཆོས་འབྱུང༌།
ངག་ཐམས་ཅད་ཀྱི་གནད་འཕྱུགས་པ་མེད་པ་དུས་མཐའི་སྐད་ཅིག་ལ་རྫོགས་ཏེ་དགོངས་
པའི་ཕ་ཕོག་ཐོབ་པས་ཐུགས་ཁེངས་པའི་གསུང་བྱོན་པ། །དེ་ཕྱིར་ཆོས་ཀྱི་བརྒྱུད་པ་གང་
ཞེ་ན། ཁོ་བོའི་གཙུག་ན་དྲི་མེད་འོད་ཟེར་བཞུགས། །བརྒྱུད་པ་ཐག་ཧྲུལ་བྲེང་ཧྲུལ་ལ་
མི་ལྟོས། །ཞེས་པའི་དོན་ལ་གནད་མོད། །འོན་ཀྱང་གསང་སྔགས་རང་གར་སྤྱོད་པ་
སྤངས་པ་དང་། ། རྒྱ་བོད་ངེས་པའི་མན་ངག་གི་སྙན་བརྒྱུད་བཀའི་ཆུ་བོ་བར་མི་ཆད་པའི་
ཕྱིར། །རྫོགས་པ་ཆེན་པོའི་ཆོས་སྐོར་རྣམས་ཇི་ལྟར་གསན་ཚུལ་སྨིན་གླིང་རབ་འབྱམས་
ཨོ་རྒྱན་དཔལ་མགོན་ནམ་གྲུབ་དབང་ཤྲཱི་ན་ཐ་ལས། སྙིང་ཐིག་ཡ་བཞི་དང༌། དཔལ་
གསང་བ་སྙིང་པོ་སོགས་གསན། མོན་བླ་མ་ཀུན་བཟང་ལས། ངལ་གསོ་སྐོར་གསུམ་
སོགས་གསན། ཐང་འབྲོག་པ་པདྨ་རིག་འཛིན་སྐུ་མཆེད་ལས། རྒྱ་ཆེ་བ་མཛོད་ཆེན་
བདུན་གསན་པ་སོགས་ཟབ་མོའི་ཆོས་ཚུལ་རྒྱ་མཚོ་ཇི་སྙེད་གསན་ཚུལ་གསན་ཡིག་ཉི་
ཟླའི་རྣ་ཆ་ལས་ཤེས་པར་བྱའོ། །
དེ་ལྟར་ཀུན་མཁྱེན་ཆེན་པོས་བསྐུལ་ཞིང་དབྱིངས་ཀྱི་གཙོ་མོས་བརྡ་གྲོལ་གྱི་
སྐབས་དབྱེ་ནས་ས་ཕོ་སྤྲེལ་ལོ་སྤྲེལ་ཟླའི་ཚེས་བཅུའི་ཚོགས་འཁོར་ཆེན་མོའི་དུས། ཆོ་
གའི་སྤྱན་འདྲེན་གྱི་སྐབས་དཔལ་ཨོ་རྒྱན་ཆོས་ཀྱི་རྒྱལ་པོ་ཡབ་ཡུམ་དཔའ་བོ་མཁའ་
འགྲོ་ཏིལ་གྱི་གོང་བུ་ལྟར་འཁྲིགས་པའི་ཀློང་ནས་སྐུ་རྡོ་རྗེའི་གར་སྟབས་ལིང་ངེར་མངོན་
སུམ་དབང་པོའི་སྤྱོད་ཡུལ་དུ་གྱུར་པས། །མོས་གུས་ཀྱི་བརྒྱལ་བ་ཙམ་གྱིས་རིག་སྟོང་མི་
ཤིགས་པའི་དབྱིངས་སུ་འབྱམས་ཀླས་པ་ན། མ་འདྲིས་བཞིན་དུ་ལྷོ་རྒྱུད་སྤྲུལ་པའི་སྐུ་
རྣམ་པ་གསུམ་སོགས་ཀྱིས་ད་ལན་ཐུགས་གཏེར་ཆེན་མོ་གཏན་ལ་འབེབས་པར་
བསྐུལ་བ་རྟེན་འབྲེལ་དུས་ལ་བབས་པར་གཟིགས་ཏེ། །ཆོས་ཀྱི་མཚན་ལ་ཀློང་ཆེན་
སྙིང་གི་ཐིག་ལེ་ཞེས་གསོལ་ཏེ་ཐོག་མར་ཕྱི་སྒྲུབ་བླ་མའི་རྣལ་འབྱོར་གཏན་ལ་ཕབ་
པས་སིདྡྷི་དུང་ཕྱུར་སོགས་ཁས་ལེན་བྱེད་མཁན་མང་དུ་བྱུང་བ། ཆོས་འདི་འབྲེལ་ཚད་
156

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
དོན་ལྡན་གྱི་རྟེན་འབྲེལ་འགྲིགས། དེ་ནས་རིམ་བཞིན་ཡི་དམ་རྩ་བ་གསུམ་དང་། བླ་
རྫོགས་ཐུགས་གསུམ་གྱི་སྐོར་རྣམས་ཕབས་པས་སྙིང་ཐིག་རྩ་པོད་གཉིས་དང་། ཁྱད་
པར་ཀུན་མཁྱེན་གྱི་དགོངས་པའི་གསལ་བྱེད་ཡོན་མཛོད་རྩ་འགྲེལ་གཉིས། །ཡེ་བླ་རྒྱབ་
ཆོས་དང་བཅས་པ། སྒོམ་ཕྱོགས་དྲིས་ལན། དྲིས་ལན་ལུང་རིགས་གཏེར་མཛོད། སྟོད་
ཚོགས། གཏམ་ཚོགས། དགོངས་འདུས་རྣམ་བཤད་ཆེན་མོ་སོགས་འཆོས་སྐྱོབས་ཡོན་
ཏན་གཉིས་དང་ལྡན་པའི་བསྟན་བཅོས་སྣ་ཚོགས་གསུང་རྩོམ་པོད་ཆེན་དགུར་ལངས་པ་
སྙིང་པོའི་བསྟན་པའི་བཙས་སུ་བསྐྲུན། འདི་དག་གི་སྐབས་རྡོ་རྗེའི་གསུང་ལས། རས་
དཀར་གུར་ཆུང་འཁོར་བ་ཡི་འཇིགས་སྐྱོབ། །ས་མཁྲེགས་ཀྱི་རྡོ་གདན་འགྱུར་མེད་ཀྱི་
གདེངས་ཆེན། །སོགས་དང་། རི་ཆོས་ལས། ཕྱི་ནང་གི་བདག་འཛིན་སྤངས་ནས་མཛོད་
རྒྱབ་ཁུར་གཅིག་ལས་མེད་ཅེས་པ་ལྟར། བྱ་བྲལ་གུ་ཡངས་ཀྱི་རྣམ་པས་རིག་པ་བརྟུལ་
ཞུགས་ཀྱི་སྤྱོད་པ་བསྐྱངས་ཤིང་། སྔགས་དཀར་དཀྱུས་མའི་རྣམ་པ་མཛད་དེ། དཔའ་
བོ་མཁའ་འགྲོ་སྤྲིན་བཞིན་འདུ་བའི་ངང་ནས་རི་བྲག་གངས་མཚོ་སོགས་གནས་ཡུལ་
ཀུན་ཏུ་དགྱེས་རྒུར་རྩེན་ཅིང་བྱོན། རིམ་གྱིས་དོན་མཁར་ཚེ་རིང་ལྗོངས་སུ་གདན་སའི་
གཏན་ཆགས་གཙུག་ལག་ཁང་རྟེན་དང་བརྟེན་པར་བཅས་པ་གསར་བཞེངས་གནང་། །
དེ་ནས་བུང་བ་མེ་ཏོག་གི་ཚལ་དུ་འདུ་བ་བཞིན། སྟོད་ལྷོ་འབྲུག་ནས། སྨད་མདོ་
ཁམས། རྡོ་གསེར་ཡན་ཆད་ལས་ཅན་གྱི་གདུལ་བྱ་དཔག་མེད་འདུས། དེ་དག་ལ་རང་
གཏེར་སྙིང་ཐིག་དང༌། ཀུན་མཁྱེན་ཆེན་པོའི་གསུང་རབ་རྣམས་ཀྱི་གཙོས་ཆོས་འཁོར་
དཔག་མེད་བསྐོར་ཞིང་། ཡང་གསང་བླ་མེད་མྱོང་ཐོག་ཏུ་ལ་ཟློས་པར་བསྟན་པས་
མཁས་པའི་དབང་པོ་གྲུབ་པའི་ཁྱུ་མཆོག་ཐམས་ཅད་ཡིད་དབང་མེད་དུ་འཕྲོགས་ནས་
ཕྱོགས་འདུས་ཀྱི་སློབ་ཚོགས་ནམ་མཁའི་སྐར་ཚོགས་ལྟར་བྱོན་ནས་འོད་གསལ་སྙིང་
པོའི་བསྟན་པའི་སྣང་བས་རྩོལ་མེད་ནམ་མཁའི་ཁོར་ཡུག་གི་ཕ་མཐར་བརྡལ། རླངས་
157

ཡ་ཆེན་ཆོས་འབྱུང་།
དཔལ་གྱི་སེང་གེས་བྱིན་གྱིས་བརླབས་ཤིང་གདམས་པ་སྩལ་བ་ལ་བརྟེན། རྡོ་རྗེ་ཕུར་
པའི་བཀའ་བསྡུ་མཛད། གཞན་ཡང་དཔལ་རིར་མདོའི་སྒྲུབ་མཆོད་གསར་འཛུགས།
བྱང་ཐེག་ཆེན་གླིང་དུ་ཞི་ཁྲོ། ཆོས་འཁོར་རྣམ་གསུམ་ལ་ཁྲི་མཆོད། བསམ་ཡས་བྱང་
ཆུབ་ཆེན་མོར་གསེར་འཁོར། གསེར་དངུལ་གྱི་སྔ་འགྱུར་རྒྱུད་འབུམ་རིན་པོ་ཆེ་
བཞེངས་པ་སོགས་དང་། འཆི་ངེས་ཀྱི་སྲོག་བླུ་མང་པོ་སོགས་འདུས་བྱས་ཀྱི་དགེ་རྩ་
མཐའ་ཡས་པ་བསྒྲུབས། ནུས་པས་བོད་ཕུང་པའི་མཐའ་དམག་ཚར་བཅད་པ་སོགས་
བསྟན་འགྲོའི་ཕན་བདེ་རྒྱ་ཆེར་བསྒྲུབས། སྡེ་དགེ་ཆོས་རྒྱལ་ཡུམ་སྲས་ལ་བཀས་བསྐུལ་
ཏེ་གསུང་འབུམ་དང་། སྔ་འགྱུར་རྒྱུད་འབུམ་རིན་པོ་ཆེ་པར་དུ་འཁོད་པ་འདི་གཅིག་པུའི་
བཀའ་དྲིན་གཞལ་ལས་འདས་ཤིང་བརྒྱུད་པ་འདི་ལ་བཀའ་དྲིན་ཆེ་བ་ཀུན་མཁྱེན་ཡབ་
སྲས་ཞེས་འཇིག་རྟེན་ན་ཉི་ཟླ་ལྟར་གྲགས་སོ། དེ་ལྟར་བསྟན་འགྲོ་ཡོངས་ཀྱི་དཔལ་
མགོན་དུ་དོན་གཉིས་ལྷུན་གྲུབ་ཀྱི་ངང་ནས་སྐུ་ཚེ་མཐར་ཕྱིན་ཅིང་སྐལ་ལྡན་རྣམས་དད་
པའི་གནས་སུ་བཀོད་དོ། །
དགུང་གྲངས་བདུན་ཅུར་སོན་མཐར་ངོ་མཚར་བའི་ལྟས་དང་བཅས། རེ་ཞིག་
གཟུགས་སྐུའི་བཀོད་པ་རྔ་ཡབ་པདྨ་འོད་དུ་བསྡུས་སོ། སླར་མཆོག་སྤྲུལ་གྱི་ཟླ་ཚེས་ལྔ་
བྱོན་པ་སྐུའི་སྤྲུལ་པ་འཇམ་དབྱངས་མཁྱེན་བརྩེའི་དབང་པོ། གསུང་སྤྲུལ་དཔའ་སྤྲུལ་
སེམས་པ་ཆེན་པོ། ཐུགས་སྤྲུལ་མཁྱེན་བརྩེ་ཡེ་ཤེས་རྡོ་རྗེ། ཡོན་ཏན་གྱི་སྤྲུལ་པ་མི་འགྱུར་
ནམ་མཁའི་རྡོ་རྗེ། ཕྲིན་ལས་ཀྱི་སྤྲུལ་པ་རྒྱལ་སྲས་གཞན་ཕན་མཐས་ཡས་རྣམས་བྱོན་
ཅིང་། དེ་དག་རེ་རེའི་སྐུ་ཆེ་བའི་ཡོན་ཏན་བརྗོད་ཀྱི་མི་ལང་ཞིང་སྔ་འགྱུར་གྱི་བསྟན་པས་
ཕྱོགས་བཅུར་ཁྱབ་པར་མཛད་དོ། གསུང་གི་བདུད་རྩིས་བསྐྱངས་པའི་སློབ་ཚོགས་ཀྱང་།
དུས་དེ་ཙམ་གྱི་ཁམས་བོད་ཀྱི་ཆེ་རྒུ་ཐམས་ཅད་ཀྱིས་ཞབས་ལ་མ་གཏུགས་པ་མེད་ཀྱང་།
གཙོ་བོ་ས་སྐྱའི་བདག་ཆེན། དགའ་ལྡན་ཤར་རྩེ་བྱང་རྩེ། ཀ་ཐོག་དགེ་རྩེ་པཎ་ཆེན།
158

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
རྫོགས་སྤྲུལ་ངེས་དོན་བསྟན་འཛིན་བཟང་པོ། སྡེ་དགེ་ཆོས་རྒྱལ་ཆེན་པོ་ཡུམ་སྲས་
སོགས་ཀྱིས་བཀུར་ཏེ། ཞལ་སློབ་ཀྱི་ཚོགས་བསམ་གྱི་མི་ཁྱབ་པ་བྱོན། དེ་དག་གི་ནང་
ནས་ནང་རྟོགས་པ་དོན་བརྒྱུད་ཀྱི་བསྟན་པ་འཛིན་པའི་ཐུགས་སྲས་འཇིགས་མེད་རྣམ་
བཞི་ཞེས། རྡོ་གྲུབ་ཆེན་འཇིགས་མེད་ཕྲིན་ལས་འོད་ཟེར། རྫ་ཁྲ་མ་འཇིགས་མེད་རྒྱལ་
བའི་མྱུ་གུ། མོན་གྱི་བླ་མ་འཇིགས་མེད་ཀུན་གྲོལ་རྣམ་རྒྱལ། དགེ་རྩེ་བླ་མ་འཇིགས་མེད་
ངོ་མཚར་བསྟན་འཛིན་རྣམས་བྱོན། དེ་དག་རེ་རེ་ལ་ཡང་བརྒྱུད་འཛིན་གྱི་སློབ་ཚོགས་
མཐའ་ཡས་པ་བྱོན་ཏེ་འོད་གསལ་སྙིང་པོའི་བསྟན་པས་འཛིན་མའི་ཁྱོན་ཀུན་ཁྱབ་པར་
མཛད་པ་ཡིན་ནོ། །སྐྱེས་མཆོག་འདི་ལ་རིང་བརྒྱུད་ཉེ་བརྒྱུད། དག་སྣང་གསུམ་ཀ་ཆུ་བོ་
གཅིག་འདྲེས་སུ་བབས་ནས། དེ་དག་གི་བརྒྱུད་སྲོལ་མཐའ་ཡས་ཤིང་། དེང་སང་རྫོགས་
ཆེན་བཀའ་གཏེར་དག་སྣང་གསུམ་གྱི་མན་ངག་མྱོང་ཁྲིད་ཆེན་མོ་སྙན་བརྒྱུད་དངོས་སུ་
བཞུགས་པ་ནི་འདིའི་བཀའ་དྲིན་དང་ཕྲིན་ལས་བྱུང་བ་ཁོ་ནའོ།། །།
འཇིགས་མེད་རྒྱལ་བའི་མྱུ་གུའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། འཇིགས་མེད་རྒྱལ་བའི་མྱུ་གུས་གདམས་པ་
ཡོངས་རྫོགས་བུམ་པ་གང་བྱོས་སུ་གསན། སྤྱན་རས་གཟིགས་དབང་བཤེས་གཉེན་
ཚུལ་བཟུང་ནས། །གསུང་གི་སྣང་བས་འབྲེལ་ཚད་ཐར་ལམ་དགོད།གང་ལ་གང་
འདུལ་མཛད་པ་མཐའ་ཡས་པ། །འཇིགས་མེད་རྒྱལ་བའི་མྱུ་གུར་མགོས་ཕྱག་འཚལ། །
ཆོས་རྗེ་བྱ་བཏང་བ་ཆེན་པོ་པདྨ་ཀུན་བཟང་ངམ་མཚན་གཞན་ཀུན་སྤངས་འཇིགས་
མེད་རྒྱལ་བའི་མྱུ་གུ་དཔལ་བཟང་པོ་ཞེས་མཚན་སྙན་གྱི་གྲགས་པ་སྲིད་པའི་ཁོངས་སུ་
ལྡིར་བའི་དམ་པ་དེ་ཉིད་རྗེས་འཇུག་འདུལ་བའི་དད་རྟེན་ཉིད་ཀྱི་ཞལ་ཚབ་ལྟ་བུ་རྣམ་
159

ཡ་ཆེན་ཆོས་འབྱུང་།
པར་ཐར་པ་ནི། སྤྱིར་འཕགས་མཆོག་ཕྱག་ན་པདྨོ་འབུམ་ཕྲག་ཟླ་བའི་འོད་ལས་ཆེས་
ཆེར་དཀར་བའི་ཐུགས་རྗེ་འཇུག་ཡུལ་གངས་རྒྱུན་ཕྲེང་བ་ཚར་དུ་དངར་བའི་མུ་ཁྱུད་ཀྱི་
རྭ་བས་ཡོངས་སུ་བསྐོར་བའི་ས་ལས་ནགས་ཚལ་སྟུག་པོའི་རྣམ་པར་དཀྲིག་པ་བསིལ་
ལྡན་གྱི་ལྗོངས་འདིར་བྱེ་བྲག་བོད་དང་བོད་ཆེན་པོ་གཉིས་སུ་གྲགས་པའི་ལྗོངས་ལ།
སྟོད་ལ་མངའ་རིས་སྐོར་གསུམ་རྫིང་བུ་ལྟ་བུ་དང་།བར་དབུས་གཙང་རུ་བཞི་ཡུར་བ་ལྟ་
བུ་དང་། སྨད་མདོ་ཁམས་སྒང་དྲུག་ཞིང་ས་ལྟ་བུའི་ཚུལ་དུ་བཤད་པའི་ནང་ཚན་ལས་
མདོ་ཁམས་སྨད་དུ་གཏོགས་པའི་བྱང་འབྲོག་རྫ་ཆུ་ཁ་བ་ཞེས་པའི་སྒང་དྲུག་ལས་རྨ་ཟླ་
ཟལ་མོ་སྒང་ཞེས་རྨ་དང་ལྷོ་ཟླ་ཆུ་ཀླུང་ཆེན་མོ་གཉིས་ཀྱི་བར་དུ་གཏོགས་པའི་བྱང་འབྲོག་
ཇོ་ཀླུང་དལ་གྱིས་བབས་པའི་འབྲོག་པ། པདྨས་བཀའ་སྡོད་རྡོ་རྗེ་འཕན་ཕྱུག་དཀར་པོ་
ཟོ་དལ་གྱིས་སྐྱོང་བའི་ལྗོངས། བཀྲ་ཤིས་འོ་མའི་རྒྱ་མཚོ་འཁྱིལ་ཞིང་། བྱང་ཐང་མེ་ཏོག་
གི་སྐྱེད་ཚལ་ཉམས་དགའ་བ་རུ། དགེ་རྩེའི་ཡུལ་ཞེས་པའི་གནས་དེར་། དད་བརྩོན་
སྙིང་རྗེ་ལྡན་ཞིང་མཆོག་གསུམ་བླ་མར་བསྟེན་པ་མང་དགེ་ཨོ་རྒྱན་བཀྲ་ཤིས་དང་།
ཡུམ་བཀྲ་ཤིས་སྐྱིད་དེ་ཡབ་ཡུམ་དེ་གཉིས་ཀྱི་སྲས་སུ་ངོ་མཚར་བའི་ལྟས་དང་བཅས་ས་
སྐྱོང་ཞེས་པ་ཤིང་མོ་ཁྱིའི་ལོར་སྐྱེ་བའི་མྱུ་གུ་བཞད། །སྐུ་མཆོག་དུ་མ་འཁྲུངས་བའི་ཆུང་
བ་གཉིས་གཤེགས། གཅེན་པོ་ཡང་ན་གཞོན་ལ་གཤེགས་ཤོར། རྗེ་ཉིད་སྐུ་ན་ཆུང་བའི་
དུས་ནས་ཡབ་གཤེགས་པས་ཡུལ་མི་ཀུན་གྱིས་ཁྱིམ་སྲིད་བཟུང་བར་རེ་ཆེན་བྱེད་ཀྱང་།
རྗེ་བླ་མ་ཉིད་ནི་འདི་ལྟར་འཁོར་བའི་གནས་རིགས་སུ་སྟོབས་དང་འབྱོར་པ་ཤིན་ཏུ་དར་
དྲག་པའི་གནས་རྣམས་སུ་སྲིད་པ་ཉིན་མཚམས་སྦྱོར་བ་འཇིག་རྟེན་ཕུན་ཚོགས་ལ་
མཐའ་གཅིག་ཏུ་ཞིབ་པ་ཁོ་ནས་ཕྱི་མར་ངན་འགྲོ་སྒྲུབ་པའི་རྒྱུར་འདུག་པ་དང་། ཤིན་ཏུ་
ཉམ་ཐག་པའི་དམན་པའི་སེམས་ཅན་རྣམས་ལ་དམན་པའི་ཆོས་སྒྲུབ་པའི་དཀའ་ངལ་
དེ་བས་ཆེ་བ་སོགས་ཀྱི་སྲིད་པའི་བདེ་འབྱོར་ལ་སྙིང་པོ་མེད་པ་ཡིད་ཆེས་གཏིང་ནས་རྙེད་
160

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཅིང་། ཁྱད་པར་ཁྱིམ་གྱི་ཉེས་དམིགས་ལ་སྐྱོ་ཤས་རྒྱུན་ཆགས་སུ་ཡོད་པའི་ཁར། ནམ་
ཟླ་སོས་ཀའི་དུས་སུ་ཆར་སྤྲིན་ནག་པོ་ལང་ལོང་དུ་གཡོ་ཞིང་འབྲུག་སྒྲ་དལ་བུར་སྒྲོག་པ་
འགས་རྐྱེན་བྱས་ཏེ་རི་བོ་མཐོ་བའི་གནས་དང་། དབེན་པ་འབའ་ཞིག་ཡིད་ལ་དྲན་ནས་
སྡོད་མི་ཚུགས་པ་ལྟ་བུ་དང་། དཀོན་མཆོག་ལ་དད་གུས་བླ་ལྷག་ཏུ་སྐྱེ་ཤིང་རབ་ཏུ་འབྱུང་
འདོད་ཁོ་ནའི་བསམ་པ་ནར་མར་ཡོད་པ་གཞིར་བཅས་ནས་དགུང་ལོ་བཅུ་གཉིས་ཙམ་
ན་ཀློག་སྦྱོང་སོགས་ལ་བརྩོན། །
དུས་དེ་ཙམ་ནས་རྣལ་འབྱོར་གྱི་དབང་ཕྱུག་དཔལ་མི་ལ་བཞད་པའི་རྡོ་རྗེ་གང་
གི་མཚན་ཐོས་པའམ། གསུང་མགུར་མཐོང་བས་དད་པའི་སྤུ་ལོང་གཡོ་ཞིང་མིག་མཆི་
མའི་རྒྱུན་དབང་མེད་དུ་འབབ་པའི་གཞིར་བཅས། འདིར་སྣང་འཇིག་རྟེན་ཆོས་བརྒྱད་
ཀྱི་ཞེན་པ་བྲལ་ནས་ངེས་འབྱུང་གི་བློ་ནར་མར་འོང་ཞིང་། རྗེ་བླ་མ་མཚན་ལྡན་ཞིག་ལ་
བསྟེན་ཏེ་ཆོས་རྣམ་དག་ཞིག་སྒྲུབ་པ་ལ་ཐུགས་འདོད་འགྱུ་བ་མེད་པ་འཁྲུངས། དེ་ནས་
མཁའ་འགྲོའི་མཚན་རྟགས་དང་ལྡན་པའི་བསྐྱེད་ཡུམ་གྱིས་བུ་ཁྱོད་ཚེ་འདིར་བྱ་བ་ཇི་
ལྟར་བྱེད་པ་འདོད་དྲིས་པ་ལ་ཐུགས་ཀྱི་བཞེད་པ་དྲང་པོར་གསུངས་པས། ཨ་མས་ངས་
དེ་ལྟར་དྲན་པས་གཞན་གྱིས་ཐོས་ན་ཡིད་ལ་མི་འབབ་པས། ད་ཁྱེད་རང་དབུས་གཙང་
གི་ཕྱོགས་སུ་སོང་ལ་ཆོས་རྣམ་དག་ཅིག་འགྲུབ་ཐུབ་པ་གཅེས་གསུངས་ནས། རྒྱ་
དངུལ་རྡོ་ཚད་རྟ་མིག་མ་གཅིག་ལྐོག་ནོར་དུ་བྱིན་ནས་ཆོས་བྲོས་སུ་བྱོན།
ལྷ་ས་ལྷོ་གནས་སུ་རིམ་པར་བྱོན་པས་བསམ་ཡས་སུ་རྡོ་གྲུབ་རིན་པོ་ཆེ་འཇིག་
མེད་འཕྲིན་ལས་འོད་ཟེར་སྒྲུབ་པ་ལ་བཞུགས་པ་དང་མཇལ། དེ་ནས་རྒྱུ་མཚན་རྣམས་
ཞུས་པས་ཤིན་ཏུ་བཟང་། ད་ཁྱེད་རང་བདག་གི་བླ་མ་ཀུན་མཁྱེན་འཇིགས་མེད་གླིང་
པའི་དྲུང་དུ་སོང་། བླ་མ་དེ་ལས་གདམས་ངག་ཞུས་ནས་ཅི་གསུངས་བཀའ་བཞིན་སྒྲུབ་
ན་ལེགས་པར་འོང་གསུངས་ནས་ཕྱག་བྲིས་དང་བཅས་བཏང་བས། དབེན་གནས་ཚེ་
3 61

ཡ་ཆེན་ཆོས་འབྱུང་།
རིང་ལྗོངས་ན་ཀུན་མཁྱེན་འཇིགས་མེད་གླིང་པ་སྔགས་དཀར་དཀྱུས་མའི་ཆ་བྱད་ཅན།
མཐོང་ན་མི་མཐུན་པ་མེད་ཅིང་ལྟ་བས་མཆོག་མི་ཤེས་པའི་མཚན་དཔེའི་རང་བཞིན་གྱི་
སྐུའི་དཀྱིལ་འཁོར་མཇལ་བ་ཙམ་གྱི་ཚེ་འདིའི་སྣང་ཤེས་འགགས་ཏེ་མོས་གུས་ཀྱི་རྟོགས་
པ་ཐུགས་ལ་འཁྲུངས། ཕྱག་བྲིས་ཞུ་རྟེན་མཎྜལ་བཅས་ཕུལ། ཐུགས་དགྱེས་པ་ཆེན་
པོའི་ངང་ནས་རྗེས་སུ་བཟུང་བས་འོད་གསལ་རྫོགས་པ་ཆེན་པོའི་གསང་བ་སྙིང་ཐིག་
གི་རྒྱུད་ལུང་མན་ངག་དང་བཅས་པ་ལྷག་མེད་དུ་བུམ་པ་གང་བྱོའི་ཚུལ་དུ་རྫོགས་པར་
གནང་ནས། རྟོགས་པ་དོན་གྱི་རྒྱལ་ཚབ་དམ་པར་དབང་བསྐུར། དེ་ནས་ཙཱ་རིར་ཅིག་
ཅར་དུ་ལོ་གསུམ་སྙིང་པོའི་སྒྲུབ་པ་ལ་གཞོལ་བས། འོད་གསལ་རྫོགས་པ་ཆེན་པོའི་
གསང་ལམ་ནས་ཆོས་ཉིད་ཟད་པའི་སར་གཤེགས། གནས་བདག་ཞིང་སྐྱོང་ཡབ་ཡུམ་
མོན་པ་ཕོ་མོའི་རྣམ་པར་སྤྲུལ་ཏེ་འཚོ་བ་ཕུལ། སྟག་ཚང་དོམ་ཚང་སོགས་སུ་ལྷོ་མོན་
ཕྱོགས་ཀྱི་དབེན་གནས་རྣམས་སུ་གསོལ་ཆས་ངན་ངོན་ཙམ་ཡང་མེད་པའི་དཀའ་སྤྱད་
དང་སྙིང་རུས་དཔག་ཏུ་མེད་པ་རྗེ་བཙུན་མི་ལ་དང་མཚུངས་པར་སྒྲུབ་པ་ལ་ནན་ཏན་རྩེ་
གཅིག་ཏུ་མཛད། གནས་ཕལ་ཆེར་དུ་ཞབས་རྗེན་ཁོ་ནས་ཕེབས་པས་ཞབས་ཁ་བས་
ཕྱིད་པ་སོགས་ཀྱི་ཞབས་མཐིལ་རྡོ་ལྟར་གྱུར་བས་ཞབས་ཤིན་ཏུ་ཆེ་བ་ཁྲུ་གང་ཙམ་ཡོད་
པ་རྩྭ་རིའི་གནས་སུ་བཞུགས་སྐབས་ཁ་བའི་སྟེང་དུ་ཞབས་རྗེས་མི་ཞིག་གིས་མཐོང་
བས་མི་རྒོད་ཀྱི་རྐང་རྗེས་དང་འཁྲུལ་བ་ཡོད་གསུངས།
དེ་དག་གི་སྐབས་སུ་ཉམས་དང་རྨི་ལམ་གྱི་འཆར་སྒོ་དཔག་ཏུ་མེད་པ་བྱུང་ཞིང་།
ལྷག་པར་སྒྲུབ་གནས་བྲག་ཡེར་པར་གནས་གཟིགས་དང་འབྲེལ་ནས་ཕེབས་པའི་
གནས་འདབས་སུ་གནས་གཟིགས་ལེགས་པར་མཛད་ནས་ཉི་མ་ཕྱི་མོར་སོང་བ་དང་
གད་ཕུག་ཞིག་ཏུ་སྡོད་པ་བྱས་ནས་མར་བལྟས་ཙ་ན། ཕུག་དམར་རྙིང་ཧྲུལ་ལ་ལྷན་པ་
མང་པོ་བཏབ་ནས་ཕེབས་པ་ཞིག་ཕྱག་འཚལ་གྱིན་འདུག་པ་མཐོང་མ་ཐག་ཏུ་སྣང་ཤེས་
162

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དར་གཅིག་འགགས་ཏེ་ཨོ་ཊི་ཡ་ནའི་སློབ་དཔོན་ཆེན་པོ་དངོས་སུ་མཇལ་ཡང་འདི་ལས་
ལྷག་པ་མེད་སྙམ་ནས་མོས་གུས་དྲག་པོས་མཆི་མ་འཁྲིགས་བཞིན་པ་དང་། ཆབས་ཅིག་
ཞབས་དྲུང་དུ་ཕྱིན་ནས་ཕྱག་འཚལ་བས་གྲུབ་ཆེན་འདི་ལྟར་མ་མཛད་གསུངས་ནས་ཚུར་
ཕྱག་ལན་མཛད་པར་ཞིབ་ཏུ་མཇལ་ཚེ་སྐུ་མདོག་སྔོ་གསིང་ཨ་ཙ་རའི་ཉམས་ཅན་གསུང་
སྐད་འབྲུག་པར་འཆོས་པ་ཞིག་ལ་ཞབས་གཡས་མི་བདེ་བ་དབུ་ཞྭ་དམར་མདུང་ཞིག་
དང་ཕྱག་མཁར་ལས་གཞན་མཁོ་ཆས་ནི་གང་ཡང་མི་འདུག་ངས་རིན་པོ་ཆེ་གང་ནས་
བྱོན་ཞུས་པར་ངེད་ཅག་ད་ལྟ་འདི་གར་སླེབས་གསུངས། གང་དུ་བྱོན་སོགས་ཞུས་པས།
གཏད་སོ་གང་ཡང་མེད། ངའི་སར་གྱི་གད་ཕུག་ཏུ་འབྱོན་རུང་ངམ་ཞུས་པས། འོང་
གསུངས་ཏེ་ངས་གད་ཕུག་ཏུ་གསོལ་ཇ་དང་ཙམ་པ་དྲངས། ཉམས་རྟོགས་ཀྱི་འཁྲུངས་
ཚུལ་ཞིབ་ཏུ་ཞུས་པས་སངས་རྒྱས་དངོས་བྱོན་ཀྱང་འདི་ལས་ལྷག་ཅིག་མེད་པའི་ངེས་
ཤེས་རྙེད། མཚན་མོའི་རིང་རླུང་རོ་རེ་ཟུང་བསལ་ཏེ་བར་རླུང་བཟུང་བ་ལྟ་བུའི་ངང་
ཙོག་པུར་བཞུགས། རང་གི་གནས་ཚུལ་ཞིབ་རྒྱས་དང་ལུང་བསྟན་ཞུས་པས། སྐུའི་ཚེ་
ཚད་དང་ཚེ་བསྟོད་འདིར་ཁམས་དབུས་གང་ཡིན་ཀྱང་སྡོད་པ་གཅིག་ཏུ་གཞི་འཇག་པ་
ཞིག་གཏན་ནས་མེད། ཚེ་སྨད་ཙམ་ལ་འགྲོ་སྙམ་ཡེ་ནས་མེད་པའི་ལུང་པ་ཁ་ཤར་ལྷོར་
གཏད་པ་ཞིག་ཏུ་སྡོད་རྒྱུ་དང་འགྲོ་དོན་གཉིས་ཀ་འོང་གསུངས། ལུང་བསྟན་ཕེབས་པ་སུ་
ཡིན་ངོ་མ་ཤེས་རུང་ཀུན་མཁྱེན་ཀློང་ཆེན་རབ་འབྱམས་དངོས་སུ་མཇལ་ཡང་འདི་ལས་
གཞན་དུ་མེད་སྙམ་པའི་རྟོགས་པ་ཤིན་ཏུ་ན་འཕར་ཏེ་ནམ་མཁའ་ལྟ་བུར་གྱུར་བ་དང་།
དེ་ནས་ཞབས་དབང་དང་སྨོན་ལམ་ཞུས་པར་ཁྱེད་ནས་སྨོན་ལམ་ཞིག་འཐོབ་གསུངས།
ཀུན་བཟང་སྨོན་ལམ་ཚར་གཅིག་བཏོན་པར་ཁོང་ནས་ཡང་བཟང་སྤྱོད་སྨོན་ལམ་ཚར་
གཅིག་གསུངས་ནས་མཇུག་ཏུ་འདོད་དོན་ཁ་བསྒྱུར་བཅས་གནང་སོང་། དེར་གསོལ་
ཙམ་ཁུག་མ་གང་དང་ཊམ་ཁ་གཅིག་བཅས་ཕུལ་ཡང་ཡེར་པའི་ཕྱོགས་ལ་མཆོད་པ་
163

ཡ་ཆེན་ཆོས་འབྱུང་།
འབུལ་ཚུལ་གྱི་དེང་ཙམ་བྱས་ནས་སླར་ང་རང་ལ་གཏད་དེ་ཁྱེད་ཀྱི་སྒྲུབ་རྒྱགས་གྱིས་ང་
རང་ནས་གང་ཡང་བདག་ཏུ་མི་འཛིན་པའི་དམ་བཅའ་བ་ཡིན་གསུངས་ནས་ཆ་མེད་པར་
གཤེགས། ཡང་ཙཱ་རིར་བྱོན་ནས་ཤིན་ཏུ་སྐུ་མཚམས་དམ་པོས་སྒྲུབ་པ་སྙིང་པོར་མཛད་
སྐབས་ཁ་བས་མིའི་རྒྱུ་འགྲུལ་ཡང་བཅད། རྐྱེན་ཞིག་གིས་རྟོགས་པ་ལ་བོགས་འབྱིན་
ཆེན་པོ་ཐོབ་པ་སོགས་ཕྱིས་སུ་ཀུན་མཁྱེན་བླ་མ་མཇལ་སྐབས་ལོ་རྒྱུས་རྣམས་ཞུས་པས།
ཡེར་པར་མཇལ་རྒྱུ་གུ་རུ་རིན་པོ་ཆེ་དངོས་སུ་བྱོན་པ་ཡིན་གསུངས། སྤྱིར་རྟོགས་པའི་ཡེ་
ཤེས་བླ་མའི་བྱིན་བརླབས་དང་ལྷ་འདྲེའི་ཆོ་འཕྲུལ་ན་ཚ་སོགས་གང་རུང་ཞིག་གིས་
རྟོགས་པ་ལ་བོགས་འབྱིན་ཐོན་དགོས་པས་ཉམས་རྟོགས་ལེགས་པོ་ཐུགས་ལ་འཁྲུངས་
པ་ཆོས་ཉིད་ཟད་པའི་སར་ཕྱིན་གསུངས།
རྡོ་གྲུབ་ཆེན་དང་ལྷན་དུ་སྒྲུབ་པ་ཡུན་རིང་མཛད་ཅིང་གཙང་གནས་ལ་བྱོན་པས་
གསོལ་ཆས་ཕལ་ཆེར་ཆད། གྲུབ་ཆེན་འདིས་སྐུ་ཚེའི་བར་ཆད་བྱུང་ན་ཀུན་མཁྱེན་བླ་
མའི་དོན་བརྒྱུད་ཀྱི་བསྟན་པ་འཛིན་པའི་ཐུགས་སྲས་ཡིན་པས་འཚོ་ཆས་ཐོབ་ས་ཞིག་ཏུ་
ཕེབས་ན་ལེགས་དགོངས་ནས་གཉིས་ཀ་ལ་འཚོ་ཆས་རག་པ་མེད་སྟབས་རྡོ་གྲུབ་རིན་པོ་
ཆེ་གཏན་ནས་ཕེབས་མ་ཐུབ་ཚེ། རྗེ་ཉིད་ཀྱིས་ཐོག་མར་སྐུ་ཆས་རིགས་རྣམས་ས་ཐག་
རིང་པོ་ཞིག་ཏུ་བསྐྱལ་ནས་དེར་བཞག་ཡང་རྡོ་གྲུབ་རིན་པོ་ཆེ་སྐུ་རྒྱབ་ཏུ་ཁུར་ནས་དེར་
གདན་དྲངས་པ་སོགས་ཀྱིས་ཕེབས། ཐང་ཆེན་པོ་ཞིག་གི་དཀྱིལ་དུ་ཉི་མའི་གུང་ཞིག་
ལ་གསོལ་ཆུ་ཞིག་བསྐོལ་ནས་སྐུ་ངལ་གསོས་ཏེ་བཞུགས་པའི་ཚེ་རྒྱང་རིང་པོར་བྲག་ཕོ་
བོང་ཞིག་གི་སྟེང་དུ་བྱ་རོག་ཞིག་གིས་སྐད་སྒྲོག་པ་ལ། རྡོ་གྲུབ་རིན་པོ་ཆེས་གདང་
གྲོགས་ངོ་ཞིག་རྨིས་པས་ཁྱེད་བྱ་རོག་གི་རྩར་བལྟ་རུ་འགྲོ་ནུས་སམ་གསུངས་པས།
ནུས་ལགས་ཞུས་ཏེ་ཕེབས་པས་བྱ་རོག་བབས་ཤུལ་དེར་གླ་བ་ཞིག་གི་རྐང་པ་རྒྱུས་པ་
ཅུང་ཟད་ཡོད་པ་ཞིག་འདུག་པ་བསྣམས་ཏེ་བྱོན་ནས་ཁུ་བ་བཏོན་ཏེ་གཉིས་ཀས་བཞེས།
164

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རུས་པ་སོགས་རྡོ་གྲུབ་རིན་པོ་ཆེས་བཞེས་པས་དེ་ནས་བཟུང་ཞབས་ས་ལ་བཙུགས་ཏེ་
ཕེབས་ཐུབ་ཙམ་བྱུང་། མདོར་ན་བླ་མ་དག་གི་དྲུང་ནས་གདམས་ངག་རྣམས་གསན་ཅིང་
དབེན་པར་ཉམས་ལེན་སྙིང་པོར་མཛད། སླར་རང་ཡུལ་དུ་ཕེབས་ནས་བླ་མས་ལུང་
བསྟན་པ་བཞིན་རྫ་རྒྱུད་ཕྱོགས་སུ་སྒྲུབ་པ་ཁོ་ན་ལ་བཞུགས། ཡང་སངས་རྒྱས་མཉན་
པ་དབུས་སུ་ཕེབས་པ་སྒར་བ་དང་འགྲོགས་ཏེ་ལྷོ་ཁ་ཕྱོགས་སུ་ཕེབས། ཀུན་མཁྱེན་བླ་
མ་མཆོག་དང་གཞན་ཡང་དྭགས་ལྷ་སྒམ་པོ་སོགས་སུ་བཞུགས་པའི་བླ་མ་དུ་མ་ལས་
ཕྱག་རྫོགས་ཀྱི་གདམས་ངག་མང་པོ་གསན་ཅིང་ཐུགས་ཉམས་སུ་བཞེས། བླ་མའི་
མདུན་ནས་ཟབ་ཆོས་ཀྱི་སྒྲོ་འདོགས་ལྷག་མེད་དུ་བཅད་དེ། སླར་རང་ཡུལ་དུ་འགྲོ་ཁར་
ཀུན་མཁྱེན་བླ་མས་ཁྱེད་སྐྱེས་སའི་ཡུལ་དེ་མཐའ་ཁོབ་སྲིན་པོའི་གླིང་ལྟ་བུ་ཡོད་པར་
འདུག ཁོ་བོའི་ཆོས་འདི་དམུ་རྒོད་འདུལ་དཀའི་སེམས་ཅན་གཙོ་བོར་འདུལ་བ་ཡིན་
པས་ཁྱེད་ཀྱི་གུ་རུའི་ལུང་བསྟན་བཞིན་སྒྲུབ་པ་གཙོ་བོར་བྱས་ནས་འགྲོ་བའི་དོན་གྱིས་
སེམས་ཅན་མང་པོ་ལ་ཕན་ཐོགས་པར་འོང་གསུངས་ནས། སྙིང་ཐིག་སྔོན་འགྲོ་དྲན་པ་
ཉེར་བཞག་དང་། ལག་ལེན་འདེབས་པ་ཁྱད་པར་ཁྲིད་ཡིག་ཡེ་ཤེས་བླ་མ་ལ་ཕྱག་གི་
མཐེ་བོང་རྒྱ་ཡིག་གི་རྗེས་གསལ་བར་ཡོད་པའི་ཕྱག་རྟགས་ཕྱག་མཁར་བཅས་གནང་
ནས་དོན་བརྒྱུད་འཛིན་པའི་ནང་གི་ཐུགས་ཀྱིས་སྲས་སུ་དབུགས་དབྱུང་། མཚན་ཡང་
འཇིགས་མེད་རྒྱལ་བའི་མྱུ་གུར་གསོལ། ཐུགས་བརྩེ་བ་ཆེན་པོས་བསྐྱངས། རྟེན་དགེ་
སློང་རྡོ་རྗེ་འཛིན་པར་བཞུགས། མར་ལམ་བྱང་གནམ་མཚོ་བརྒྱུད་ནས་བྱོན་པའི་ལམ་
བར་རྐང་ནད་ཤུགས་ཆེ་བས་རྒྱ་ཆེར་ཕེབས་མ་ནུས་པས་ལུང་པ་ཞིག་གི་ནང་བྲག་ཕ་
བོང་ཆེན་པོ་ཞིག་འདུག་པའི་འོག་ཏུ་ཇ་བསྐོལ་བ་དང་གསོལ་ཆས་སོགས་མཛད་དེ་ཞག་
གཅིག་ཏུ་བཞུགས། དེ་ནས་དགོང་མོ་ཐུགས་དམ་སྤྱི་དང་རྐང་གླིང་ཌཱ་དྲིལ་བཅས་
གཅོད་རྒྱས་པར་བཏང་། ཕྱི་ཉིན་ནམ་ལངས་སྐབས་སྙུང་གཞིས་ད་དུང་ཕེབས་མ་ནུས་
165

ཡ་ཆེན་ཆོས་འབྱུང་།
པར་གསོལ་ཇ་བསྐོལ་བ་སོགས་གསོལ་ཆས་མཛད་ཅིང་ཐུགས་དམ་ལ་བརྩོན་བཞིན་
བཞུགས་པ། རྒྱང་རིང་པོའི་སྦྲ་ཆེན་པོ་ཞིག་དང་ཨུར་སྒོ་དང་བཅས་དུད་ཚང་གཅིག་གི་སྦྲ་
སྒོ་ནས་མི་ཞིག་བྱུང་སྟེ་ཇ་དིམ་ཞིག་དང་ཙམ་པ་སོགས་ང་ལ་སྤྲད་བྱུང་། ལོ་རྒྱུས་དྲིས་
པར་ཞིབ་ཏུ་གསུངས་པས་ལུང་པ་འདིའི་ནང་ཕ་བོང་འདི་ལས་གཞིག་བདག་གདུག་
རྩུབ་ཆེ་བ་གཏན་ནས་མེད། མདང་ཨ་ཅོ་ཞིག་འདིའི་དྲུང་དུ་སྡད་འདུག་པ་མཐོང་བས་
རྒྱུས་མེད་གཅིག་ཡིན་པས། ངས་ད་རང་སྲོག་བཅད་ཚར་ཡོད་རེ་སྙམ། ཞོགས་པ་མེ་
འབུད་པ་མཐོང་བས་ཡ་མཚན་སྐྱེས་ཏེ་སྦྱིན་བདག་གི་བལྟ་རུ་བཏང་བ་ཡིན། འཚུབ་
ལོང་འདྲ་བྱུང་ངམ་ཟེར་བ་ལ། ང་གཟུགས་པོ་དཀའ་ངལ་གྱི་ཐང་ཆད་པ་ཡིན་ནམ་ད་
ནངས་ནམ་མ་ལང་བར་དུ་གཉིད་དུ་སོང་འདུག་འཚུབ་ལོང་འདྲ་གང་ཡང་མ་བྱུང་
གསུངས་པས། ཁྱེད་ནི་བླ་མ་ནུས་ལྡན་ཡིན་མིན་གསུངས་མི་དགོས་པས་སྦྱིན་བདག་གི་
གདན་དྲོངས་ཤོག་ཟེར། ད་རེ་ཞིག་ངེད་ཀྱི་སར་མ་བཞུགས་ཐབས་མེད་ཡིན་ཟེར་ནས་
གདན་དྲངས་བར་འབྲོག་དུད་དེར་ཕེབས། སྨན་པ་ཆེད་དུ་བོས་ཏེ་སྙན་གཡོག་ལེགས་
པོར་བྱས་ཏེ་ཟླ་བ་ཁ་ཤས་བཞུགས་ནས་སྙན་ལས་གྲོལ། སྦྱིན་བདག་དད་པ་སྐྱེས་ནས་
ཁྱེད་མི་གཞི་བཟང་པོ་འདུག་པས་རབ་ན་ཁྱིམ་འདིའི་ལོངས་སྤྱོད་བདག་པོར་མཛོད།
ཐུགས་ལ་འཐད་པའི་ཡུམ་ཞིག་ལེན་ཅིས་ཀྱང་མིན་ན་རི་ཁྲོད་ཞིག་ཏུ་སྐུ་ཚེ་རིལ་པོ་
བཞུགས། འཚོ་བ་གང་དགོས་འབུལ་བ་ཁས་བླངས་ཡང་མ་བཞུགས། ཐ་ན་ལོ་གསུམ་
བཞུགས་པར་ཞུས་ཀྱང་མ་བཞུགས་པར་སྙུན་ལས་གྲོལ་བ་དང་ཕེབས། འཕྲལ་སེལ་
འཚོ་བ་གང་དགོས་ཙམ་ལས་གཞན་གང་ཡང་མ་བཞེས་པར་རང་ཡུལ་དུ་བྱོན། སྒྲུབ་པ་
གཙོ་བོར་མཛད་པས་བླ་མ་མཚམས་པ་ཞེས་གུ་རུའི་ལུང་བསྟན་པ་བཞིན་དབེན་གནས་ཁྲ་
མ་ལུང་ཞེས་པ་བྲག་རི་དང་སྤང་རི་འདྲེས་པ་ཟངས་མདོག་དཔལ་རིའི་བཀོད་པ་ཅན་དུ་
ལོ་ཉེར་གཅིག་ཏུ་སྒྲུབ་པ་ལ་བཞུགས་པས་མཚན་དུ་རྫ་ཁྲ་མ་བླ་མ་འཇིགས་མེད་རྒྱལ་
166

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
བའི་མྱུ་གུར་གྲགས། དད་ལྡན་སློབ་མ་རྣམས་ལ་ཆོས་ཀྱི་འཁོར་ལོ་རྒྱུན་མི་ཆད་པར་
བསྐོར་ནས་འབྲེལ་མཛད་དོན་ལྡན་གྱི་འཕྲིན་ལས་ཤིན་ཏུ་རྒྱ་ཆེར་བསྐྱངས། ལོ་བསྟར་
ཆགས་སུ་འོད་གསལ་རྫོགས་པ་ཆེན་པོ་ཀློང་ཆེན་སྙིང་ཐིག་གི་སྨིན་གྲོལ་གྱི་ཆོས་འཁོར་
རྒྱས་པ་དབྱར་དགུན་དུས་གཉིས་ཕལ་ཆེར་ཆད་མེད་དུ་བསྐོར་བས།མདོ་སྨད་ཀྱི་ལྗོངས་སུ་
སྔ་འགྱུར་རྙིང་མའི་ཆོས་རྒྱུད་འཛིན་པ་ཀུན་གྱིས་རྩ་བ་རྗེ་བླ་མ་ཉིད་ལ་གཏུགས།
རྡོ་གྲུབ་ཆེན་འཇིགས་མེད་འཕྲིན་ལས་འོད་ཟེར་གྱིས་རྨི་ལམ་དུ་ལུང་པ་ཆེན་པོ་
ཞིག་གི་སྟོད་ནས་ཁོང་གི་ཕྱུགས་མང་ཙམ་ཞིག་དེད་ནས་ལྷོ་ནུབ་ཏུ་ཕེབས་པ་ལ། ཞལ་
ཕྱིར་གཟིགས་པས་ལུང་པའི་མདའ་ནས་འཇིགས་མེད་རྒྱལ་བའི་མྱུ་གུས་ས་གཞི་
ཐམས་ཅད་ནག་པོར་གྱུར་བའི་ཕྱུགས་ཤིག་དེད་ནས་འོང་གི་ཡོད་པ་རྨིས་པས། ངེད་
གཉིས་ལས་འགྲོ་དོན་ཁྱེད་ཆེ་བར་འདུག་ཅེས་ལུང་བསྟན་པ་བཞིན་མངོན་དུ་གྱུར།
བྱང་རྫ་ཆུ་ཁའི་ཕྱོགས་ཀྱི་མི་སྐྱ་ཕོ་མོ་ཡན་ཆད་རྗེ་འདི་ལས་སྔོན་འགྲོའི་ཁྲིད་ཐོབ་སྟེ་
འབུམ་ལྔ་གསོག་པ་དང་། འཕོ་བ་མ་སྦྱངས་པ་མེད་ཅིང་དེ་ཐམས་ཅད་འཆི་ཁར་བླ་མའི་
ཞལ་དངོས་སུ་མ་མཇལ་བ་མེད་ཅེས་ཀུན་ལ་གྲགས། རྗེ་བླ་མ་འདི་ཉིད་ཀྱི་འཕྲིན་ལས་
དང་ཆོས་བརྒྱུད་ནི་རྫ་དཔལ་དགེ་རིན་པོ་ཆེ་དང་འཇམ་དབྱངས་མཁྱེན་བརྩེ་དབང་པོ་
གཉིས་ལས་མཆེད་དེ་འཛམ་གླིང་ཀུན་ཏུ་ཁྱབ་པ་ནི་རྗེ་འདིའི་ཆེ་བ་ལ་དགོངས། རྫ་ཆུའི་
ཕ་རོལ་གྱི་ཕྱུགས་ལུག་མང་པོ་དེད་པས་ཚུར་རི་ནས་རྗེ་བླ་མ་རིན་པོ་ཆེས་ཕྱག་ནས་
གཏོར་ཚེ་ཚེ་ཐར་མཛད་པས་ལུག་གི་རྒྱབ་ཏུ་ཕྱག་ནས་སླེབས་པ་དང་། མི་མ་ཡིན་གྱི་རྒྱུ་
རྫས་དང་གནོད་སྦྱིན་གྱི་བླ་རྡོ་རྡོ་གཟུགས་ཀྱི་ནིའུ་ལེའི་སོགས་དངོས་གྲུབ་ཀྱི་རྫས་མི་འདྲ་
བ་དུ་མ་ཕུལ་བ་སོགས་གྲུབ་པའི་རྟགས་མཚན་དུ་མ་བསྟན། དེ་རྗེས་རྡོ་གྲུབ་རིན་པོ་ཆེ་
སྐུ་གཤེགས་རྗེས་རྗེ་བླ་མ་ཉིད་ཀྱི་རྨི་ལམ་དུ་ཟངས་མདོག་དཔལ་རིར་བྱོན་པས། གུ་རུ་
རིན་པོ་ཆེའི་མདུན་དུ་རིག་འཛིན་འཇིགས་མེད་གླིང་པ་དང་རྡོ་གྲུབ་ཆེན་རིན་པོ་ཆེ་གཉིས་
167

ཡ་ཆེན་ཆོས་འབྱུང་།
རིག་འཛིན་གྱི་གྲལ་དུ་བཞུགས་པས་ཡབ་སྲས་གཉིས་ཀྱི་བར་དེར་རྗེ་བླ་མ་བཞག་པས།
རིག་འཛིན་གྱི་ཚོགས་གྲལ་འདི་ལྟ་བུ་ལ་བདག་སོན་པ་སྐལ་བ་བཟང་སྙམ་ནས་དད་
མོས་དང་དགའ་སྤྲོ་ཚད་མེད་སྐྱེས། རེ་ཞིག་ན་ཀུན་མཁྱེན་འཇིགས་མེད་གླིང་པ་དང་རྡོ་
གྲུབ་རིན་པོ་ཆེ་གཉིས་ཀས་མཚམས་པ་རིན་པོ་ཆེ་ལ་དབུ་གཏུགས་ཏེ་བུ་ཁྱེད་ད་དུང་འགྲོ་
དོན་མ་རྫོགས་པས་ཕར་སོང་། ནམ་ཞིག་རང་ཅག་འདིར་ལྷན་ཅིག་ཏུ་ཚོགས་པར་ངེས་
གསུངས་པས། ཐུགས་སྐྱོ་ཆད་དེ་བ་བྱུང་བ་དང་མནལ་སད་གསུངས་པ་སོགས་དག་པའི་
སྣང་བ་དུ་མ་བྱུང་བར་གསུངས། སྐུ་ཚེའི་སྨད་དུ་སྡེ་དགེ་གཏེར་ཀླུང་ཕྱོགས་སུ་ཕེབས་པ་
ལ་འཇམ་དབྱངས་མཁྱེན་བརྩེའི་དབང་པོ་དང་མཇལ་བས་ཀུན་མཁྱེན་འཇིགས་མེད་
གླིང་པའི་རྣམ་སྤྲུལ་དུ་ངོས་འཛིན་གནང་། རྫོགས་པ་ཆེན་པོ་ཀློང་ཆེན་སྙིང་ཐིག་གི་སྨིན་
གྲོལ་ཡོངས་རྫོགས་ཀྱི་ཆོས་འཁོར་བསྐོར་ནས་བཞུགས། སྒར་གྱི་གཏིང་དུ་ཆོས་ཁྲིད་
མ་རྫོགས་པར་འཇའ་འོད་འཁྲིགས་པ་ཀུན་གྱིས་མཇལ་བ་སོགས་ངོ་མཚར་བའི་
རྟགས་བཅས་རྟོགས་པ་དོན་བརྒྱུད་ཀྱི་བསྟན་པ་གཏད། གངས་ཅན་མཁས་གྲུབ་ཀུན་
གྱི་གཙུག་རྒྱན་དཔལ་སྤྲུལ་འཇིགས་མེད་ཆོས་ཀྱི་དབང་པོ་ཐུན་མིན་ཐུགས་ཀྱི་སྲས་
གཅིག་པུར་གྱུར་པ་དང་རྗེ་བླ་མའི་ཞལ་སློབ་འདི་གཉིས་ཕྱི་མའི་དུས་འདིར་འོད་གསལ་
སྙིང་པོའི་བསྟན་པ་རྒྱ་མཚོའི་མཐའ་ཚུན་ཁྱབ་པར་མཛད་ཅིང་བསྟན་པའི་སྲོག་རྩར་གྱུར་
པས་ས་སྟེང་ན་དཔལ་མཁྱེན་ཉི་ཟླ་ཟུང་གཅིག་ཅེས་གྲགས། །
གཞན་ཡང་གྲུབ་དབང་ཧེ་རུ་ཀ་དཔལ་མཁྱེན་བརྩེ་ཡེ་ཤེས་རྡོ་རྗེ། གྲུབ་དབང་
རྫོགས་ཆེན་བཞི་པ་མི་འགྱུར་ནམ་མཁའི་རྡོ་རྗེ། རྒྱལ་སྲས་གཞན་ཕན་མཐའ་ཡས།
མཁན་ཆེན་པདྨ་བཛྲ་སོགས་ཀྱིས་མཚོན་ངེས་དོན་སྙིང་ཐིག་གི་བསྟན་སྲོག་འཛིན་པའི་
དམ་པའི་སྐྱེས་བུ་བསམ་གྱི་མི་ཁྱབ་པ་བསྐྲུན་ཏེ་ཐེག་པ་མཆོག་གི་བསྟན་པ་དར་རྒྱས་སུ་
མཛད། འབྲུག་པ་བཀའ་བརྒྱུད་ཀྱི་བསྟན་འཛིན་ཆེན་པོ་ཁམས་སྤྲུལ་ཆོས་ཀྱི་ཉི་མ་
168

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སོགས་སྙིང་ཐིག་གི་སྨིན་གྲོལ་ཟབ་རྒྱས་གསུངས་པ་སོགས་མདོར་ན་གྲུབ་མཐའ་རིས་
མེད་ལ་མཛད་འཕྲིན་ཕྱོགས་ཀུན་ལ་ཁྱབ་པ་དང་། རྗེ་ཉིད་ཀྱི་ཞལ་ལུང་དྲི་མ་མེད་པ་སྟེ་
རྒྱལ་སྲས་སེམས་དཔའ་ཆེན་པོ་དཔལ་སྤྲུལ་ཨྱོན་འཇིགས་མེད་ཆོས་ཀྱི་དབང་པོས་ཡེ་
གེར་འགོད་པར་མཛད་པའི་ཀློང་སྙིང་སྔོན་འགྲོའི་ཁྲིད་ཀུན་བཟང་བླ་མའི་ཞལ་ལུང་གི་
འཕྲིན་ལས་རྒྱ་བོད་རྒྱ་གར་བལ་འབྲུག་ཕྱི་གླིང་སོགས་འཛམ་གླིང་ཤར་ནུབ་ཀུན་ཏུ་
ཁྱབ་ཅིང་ས་དགེ་བཀའ་སྙིང་གི་ཆོས་མཛད་ཀུན་གྱི་སྙིང་པོའི་བདུད་རྩིར་གྲུབ་པའི་
འཕྲིན་ལས་ཁོ་ནའི་ཚད་ཀྱང་སུས་བཟུང་བར་ནུས། དེ་ལྟར་སྐུ་ཚེའི་སྨད་དུ་རྫ་རྒྱལ་
དགོན་ཕུན་ཚོགས་ནོར་བུའི་གླིང་ཞེས་ཀློང་ཆེན་སྙིང་ཐིག་གི་ཆོས་རྒྱུན་འཛུགས་པའི་དགེ་
འདུན་གྱི་སྡེ་བཙུགས། སྔར་ཀུན་མཁྱེན་འཇིགས་མེད་གླིང་པའི་མདུན་བཞུགས་སྐབས་
ཕྱག་སོར་གྱི་ཕྱག་སེན་ཞིག་གནང་བ་ཁྱོད་ཀྱིས་འདི་ནང་རྟེན་དུ་བཞུགས་པའི་ངོས་ཀྱི་སྐུ་
ཞིག་བཞེང་དང་། ང་དང་འདྲ་བ་ཡིན་ཞེས་ཞལ་བཞེས་གནང་བ་བཞིན་ཀུན་མཁྱེན་
འཇིགས་མེད་གླིང་པའི་སྐུ་གསེར་ཟངས་ལས་གྲུབ་པ་ཁྲུ་གང་བ་ཞིག་བཞེངས། དེ་ལྟར་
སྐུ་ཚེ་དང་འཕྲིན་ལས་མཐར་ཕྱིན་ནས་དོན་གཉིས་མཛད་པ་ཡོངས་སུ་རྫོགས་ཏེ་གདོད་
མའི་ནང་དབྱིངས་ཆེན་པོ་གཞོན་ནུ་བུམ་སྐུར་རེ་ཞིག་གཟུགས་སྐུའི་བཀོད་པ་དབྱིངས་སུ་
བསྡུས་སོ། །
དེ་རྗེས་རྗེའི་སྐུ་གདུང་ཡིད་བཞིན་ནོར་བུ་ལ་སྨོན་ལམ་གང་བཏབ་འགྲུབ་པའི་
འབྲེལ་ཚད་དོན་ལྡན་ཆེན་པོར་བྱིན་གྱིས་བརླབས་ཏེ་གུ་རུ་སྣང་སྲིད་ཟིལ་གནོན་གྱི་ཆ་
བྱད་ཅན་ད་ལྟའི་བར་དུ་བཞུགས་པའོ། །སྐུའི་སྐྱེ་བ་དེ་མ་ཐག་པ་གྲུབ་དབང་རྫོགས་ཆེན་
བཞི་པ་མི་འགྱུར་ནམ་མཁའི་རྡོ་རྗེས་སྒྲིབ་བྲལ་ཡེ་ཤེས་ཀྱི་གཟིགས་པས་ངོས་འཛིན་
གནང་སྟེ་རྗེ་གོང་མའི་ཁྲིར་མངའ་གསོལ་བ་ཀུན་བཟང་བདེ་ཆེན་རྡོ་རྗེ་ཡིན། རྗེ་གོང་
མའི་སྐུ་ཚེའི་སྨད་དུ་སེ་ཤུལ་གྱི་བུད་མེད་ཅིག་བག་མར་སོང་བའི་གཉེན་སྟོན་དུ་བཤས་
169

ཡ་ཆེན་ཆོས་འབྱུང་།
ལུག་མང་པོ་བསད་པ་གསན་པས། ཨེ་རི་ཤི་དབང་ཐོབ་པའི་བྱང་ཆུབ་སེམས་དཔའ་
ཞིག་ཡིན་ན་བུད་མེད་འདིའི་བུ་རུ་སྐྱེ་མ་ཐུབ་ན་ངན་སོང་ལས་སྒྲོལ་ནུས་སུ་ཡོད་ཅེས་ཡང་
ཡང་གསུངས་པ་དེའི་བུ་རུ་རྗེ་བླ་མ་ཉིད་འཁྲུངས་པར་གྲགས། རྗེ་འདི་ལྷུམས་སུ་ཞུགས་
ནས་ཁྱིམ་འདིའི་སྦྲ་ལ་འཇའ་དཀར་པོ་ཞིག་ཟུག་པ་ཡུལ་མི་ཀུན་གྱིས་མཇལ་བའི་ལྟས་
སོགས་བྱུང་། ཁྲིར་མངའ་གསོལ་གྱི་སྐབས་རྫོགས་ཆེན་བཞི་པས་སྐུ་གཟན་དཀར་པོ་
ཞིག་གསོལ་བས་ཕྱིས་རྗེ་འདི་རྟེན་སྔགས་འཆང་དུ་མཛད་པ་ལུང་བསྟན་ཡིན་འདུག་
ཅེས་གསུངས། དོན་ལ་སྣང་བཞི་མཐར་ཕྱིན་ཆོས་ཟད་ཀྱི་རྣལ་འབྱོར་པ་སྒྲ་ཇི་བཞིན་དུ་
བཞུགས་སོ།། །།དེ་ལྟར་རྒྱལ་བའི་མྱུ་གུ་འདིའི་ཐུགས་སྲས་གཙོ་བོ་དཔལ་མཁྱེན་གཉིས་ལས་འདིར་
སྐབས་སུ་བབས་པ་ནི་ཟླ་བ་ལྟ་བུར་ཡོངས་སུ་གྲགས་པ་དཔལ་སྤྲུལ་ཆོས་ཀྱི་རྒྱལ་པོ་ལས་བརྒྱུད་ཚུལ་ནི།
ཨོ་རྒྱན་འཇིགས་མེད་ཆོས་ཀྱི་དབང་པོའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། དཔལ་སྤྲུལ་ཆོས་ཀྱི་རྒྱལ་པོས་འོད་གསལ་སྙིང་
པོའི་གདམས་པ་ཡོངས་རྫོགས་བུམ་གང་བྱོས་སུ་གསན། དེ་ཡང་སྤྱན་རས་གཟིགས་
སྤྲུལ་རྗེ་བླ་མ་འཇིགས་མེད་རྒྱལ་བའི་མྱུ་གུའི་ཐུགས་ཀྱི་སྲས་གཅིག་པུ་དཔལ་སྤྲུལ་ཨོ་
རྒྱན་འཇིགས་མེད་ཆོས་ཀྱི་དབང་པོ་ནི། སྨུག་པོ་ལྡོང་གི་རིགས་དགེ་རྩེ་གོང་མ་རྒྱལ་ཐོག་
ཞེས་བྱ་བའི་རུས་སུ་རབ་བྱུང་བཅུ་བཞི་པའི་ས་ཕོ་འབྲུག་གི་ལོར་ངོ་མཚར་བའི་རྟགས་
དང་བཅས་སྐུ་བལྟམས། དབུ་གདུགས་ལྟར་མཛེས་པ་དང་། བཞིན་རས་པདྨ་བཞིན་
རྒྱས་པ། སྐྱེ་མཆེད་ཟླ་བ་དང་འདྲ་བ་ཤིན་ཏུ་དྭངས་པའི་རང་བཞིན་གྱི་ངང་ཚུལ་གསལ་བ།
ཤེས་རབ་དང་སྙིང་རྗེས་ཕྱུག་པ། ཡི་གེ་འབྲི་ཀློག་རྣམས་ཚེགས་མེད་དུ་མཁྱེན་པ། སྨྲ་བ་
ལ་མཁས་པ་སོགས་སྐུ་ན་ཆུང་ངུའི་དུས་ཉིད་ནས་ལུགས་གཉིས་ཀྱི་ཡོན་ཏན་རྒྱ་མཚོའི་
17O

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
མངོན་པར་མཐོ་བ་ཞིག་བྱུང་། མཁན་ཤེས་རབ་བཟང་པོ་ལས་རབ་ཏུ་བྱུང༌། རྡོ་བླ་
འཇིགས་མེད་སྐལ་བཟང་གིས་དཔལ་དགེ་བསམ་གཏན་ཕུན་ཚོགས་ཀྱི་སྤྲུལ་སྐུར་ངོས་
འཛིན་མཛད། རྡོ་གྲུབ་ཆེན་འཇིགས་མེད་འཕྲིན་ལས་འོད་ཟེར་གྱིས་མཚན་ཨོ་རྒྱན་
འཇིགས་མེད་ཆོས་ཀྱི་དབང་པོར་གསོལ་ཏེ་སྙིང་ཐིག་གི་བསྟན་པའི་བདག་པོར་འགྱུར་
བར་ལུང་བསྟན་ཞིང་གཏད་རྒྱ་སྨོན་ལམ་མཛད་དེ་སྤྲུལ་སྐུར་མངའ་གསོལ། འཕགས་
མཆོག་སྤྱན་རས་གཟིགས་དངོས་འཇིགས་མེད་རྒྱལ་བའི་མྱུ་གུ་ལས་ཀློང་ཆེན་སྙིང་ཐིག་
གི་སྔོན་འགྲོའི་ཁྲིད་ཁོ་ནའང་ཚར་ཉེར་ལྔ་གསན། ཁྲིད་སྦྱངས་ཀྱང་དེ་མཚུངས་མཛད།།
དམ་པ་འདི་ཚེ་རབས་ལས་ཀྱི་བླ་མར་ངེས་པས་ཞབས་པད་ཡུན་རིང་དུ་བསྙེན་ནས་འོད་
གསལ་རྡོ་རྗེ་སྙིང་པོའི་སྐོར་རྣམས་གདམས་པའི་གཏད་རྒྱ་དང་བཅས་ལྷག་མེད་བུམ་པ་
གང་བྱོས་རྫོགས་པར་གནང་ནས་སྙིང་པོ་དོན་གྱི་བརྒྱུད་འཛིན་དུ་དབང་བསྐུར།
འཇམ་དབྱངས་མཁྱེན་བརྩེ་འདི་གཉིས་དཔལ་མཁྱེན་ཉི་ཟླ་ཟུང་འབྲེལ་ཞེས་ནང་
ཐུགས་ཀྱི་སྲས་གཅིག་ཏུ་གྱུར་ནས་བརྒྱུད་པའི་རྐང་ཚུགས། འོད་གསལ་སྙིང་པོའི་རིང་
ལུགས་ཀྱིས་ཤར་ནུབ་རྒྱ་མཚོའི་མཐའི་བར་ཁྱབ་པ་འདི་བྱུང་། དམ་པ་འགའ་ཞིག་གིས་
ཀུན་མཁྱེན་འཇིགས་གླིང་ལ་སྐུ་གསུང་ཐུགས་ཡོན་ཏན་འཕྲིན་ལས་ཀྱི་སྤྲུལ་སྐུ་ལྔ་བྱོན་
པའི་ནང་གསུང་གི་སྤྲུལ་པ་ཡིན་ཞེས་གསུངས་། །རྡོ་བླ་འཇིགས་མེད་སྐལ་བཟང་། ཀཱི་
ལུང་འཇིགས་མེད་ངོ་མཚར། རྒྱལ་སྲས་གཞན་ཕན་མཐའ་ཡས། ཞེ་ཆེན་དབོན་སྤྲུལ་
མཐུ་སྟོབས་རྣམ་རྒྱལ་རྣམས་ལས་མདོ་སྔགས་རིག་གནས་དང་བཅས་པའི་གསན་
སྦྱངས་རྒྱ་ཆེར་མཛད། རྫོགས་ཆེན་བཞི་པ་མི་འགྱུར་ནམ་མཁའི་རྡོ་རྗེ་སོགས་ལས་
དབང་ཆོས་མང་པོ་གསན། དཔལ་དགེའི་དབོན་པོ་དཀོན་མཆོག་འདས་ནས་གོང་མའི་
བླ་བྲང་དགོངས་རྫོགས་སུ་བཏང་སྟེ་རུ་དམ་རྫོགས་ཆེན་གྱི་ཕུ་གཤེན་རྗེ་སྒྲུབ་ཕུག་ཚེ་རིང་
ཕུག །རྫ་རྒྱུད་དྲེལ་དཀར་ཕུག་པ། འདན་པདྨ་རི་མཐོ་སོགས་གནས་ངེས་མེད་དུ་སྒྲུབ་པ་
171

ཡ་ཆེན་ཆོས་འབྱུང་།
ནན་ཏན་མཛད། རོག་གཟའ་བསོད་ནམས་དཔལ་དགེ་དང་ལྷན་ཅིག་ཀློང་སྙིང་རྩ་རླུང་
གི་ཁྲིད་སྦྱངས་ཡུན་རིང་པོར་བསྐྱངས། ཨ་མདོ་ཞབས་དཀར་མཇལ་དུ་ཕེབས་པ་སྐུ་
གཤེགས་པར་གསན་ནས་ལོག་སྟེ་ཡར་ཕེབས་ལམ་དུ་འགོ་ལོག་གསེར་ཐལ་ཡར་ཀླུང་
པདྨོ་བཀོད་དུ་རྒྱལ་སྲས་གཞན་ཕན་མཐའ་ཡས་ཀྱིས་གསང་སྙིང་རྒྱུད་བཤད་རྒྱས་པ་
གནང་བའི་ཁྲིད་དཔོན་མཛད་ཅིང་དེར་བཞུགས། ཕྱིས་ལོ་གཉིས་ལ་རྗེ་འདིས་ཞག་ཞེ་ལྔ་
རེར་རྒྱུད་བཤད་རྒྱས་པར་གནང་བས། ཡུལ་གསེར་སྟོད་དུ་སྙིང་པོའི་བསྟན་པ་དར།
ཞེས་པའི་ལུང་བསྟན་ཇི་བཞིན་དུ་བྱུང་། གཙང་པ་དགེ་སློང་ངག་དབང་ཆོས་འབྱོར་ལས་
དུས་འཁོར་སྦྱོར་དྲུག་གི་ཁྲིད་གསན། །
རྡོ་གྲུབ་སློབ་མ་རྡོ་རྗེའི་གདུང་བཞིའི་ནང་། མཁྱེན་བརྩེ་ཡེ་ཤེས་རྡོ་རྗེའི་རིག་པ་
བརྟུལ་ཞུགས་ཀྱི་སྤྱོད་པས་ཐུགས་དམ་བོགས་འབྱིན་ཁྱད་པར་ཅན་དང་། ཡང་ཁོང་གི་
སྒར་གཉན་པོ་གཡུ་རྩེའི་གནས་མདུན་ཕེབས་པ་དེར་ཆེད་དུ་བྱོན་ནས། མཁའ་འགྲོ་བདེ་
ཆེན་རྒྱལ་མོའི་ཟབ་དབང་དང་ཐུན་མིན་རིག་པའི་རྩལ་དབང་བསྐུར། དགུང་ལོ་བརྒྱད་
ཅུར་འཚོ་བ་སོགས་ཕྱི་ནང་གསང་བའི་བཀའ་ལུང་མང་པོ་གནང་། སྔར་འཇིགས་མེད་
རྒྱལ་བའི་མྱུ་གུས་ནམ་ལངས་པ་ལྟ་བུའི་རྫོགས་ཆེན་ངོ་སྤྲོད་ལ། འདིར་ཉི་མ་ཤར་བ་ལྟར་
བྱུང་སོང་ཞེས་དེ་ཚུན་ཐུན་མིན་གྱི་རིགས་བདག་ཏུ་མཛད། བརྒྱུད་ཡིག་འགའ་རེར་དཔལ་
སྤྲུལ་མཁྱེན་བརྩེ་ཡེ་ཤེས་རྡོ་རྗེའི་སློབ་མར་འཇོག་པ་ཡང་འདི་ཡིན་པས་དོན་ལ་གནས།
རྫོགས་ཆེན་མཁན་སེང་ཕྲུག་པདྨ་བཀྲ་ཤིས་སམ་ཤེས་རབ་བཟང་པོ་ལས་རབ་བྱུང་གསན།
མཚན་འཇིག་མེད་དགེ་བའི་འབྱུང་གནས་གསོལ། རྫོགས་ཆེན་དགོན། ཤྲཱི་སེང་། པདྨ་
ཐང་། ནགས་ཆུང་རི་ཁྲོད་སོགས་དང་། ཕྱིས་སྐུ་ཚེའི་སྨད་དུ་འཇིགས་མེད་རྒྱལ་བའི་མྱུ་
གུའི་གདན་ས་རྫ་རྒྱལ་དགོན་གྱི་ཉེ་སྐོར་དུ་བཞུགས་ནས། སྤྱོད་འཇུག་མངོན་རྟོགས་རྒྱན།
རྩ་ཤེར། མདོ་སྡེ་རྒྱན། མངོན་པ་མཛོད། གསང་སྙིང་། སྡོམ་གསུམ།ཡོན་ཏན་མཛོད་
172

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སོགས་ཀྱི་བཤད་པ་རྟག་ཏུ་མཛད། ཕྱོགས་མཐའ་ཀུན་ཏུ་མ་ཎི་བཀའ་འབུམ་གྱི་ལུང་
ཁྲིད། ཛམ་ཐང་དུ་རྒྱུད་བླ་དོལ་པོའི་འགྲེལ་པའི་སྟེང་གསུངས་ཤིང་བསྡུས་དོན་མཛད།
བདེ་ཆེན་ཞིང་སྒྲུབ་སོགས་རྒྱུན་ཆད་པ་མེད་པ་སྩལ་བས་བྱང་འབྲོག་རྫ་ཆུ་ཁ་དང་། འགོ་
ལོག་སྟོད་སྨད་བར་གསུམ་སོགས་སུ་ཕྲིན་ལས་ཀུན་ཏུ་ཁྱབ། སྲོག་གཅོད་ཀྱི་སྡིག་རྒྱུན་
བཅད་པ། ཡིག་དྲུག་དུང་འཕྱུར་བཟླ་བ་བརྒྱ་ཕྲག་བྱུང་བ་སོགས་ཕྲིན་ལས་མཐའ་ཡས།
དཔལ་དགེ་གོང་མའི་ཡིག་དྲུག་རྡོ་མཁར་ཁ་གསོ་གནང་སྟེ། དད་སྦྱིན་གྱི་དངོས་རྫས་
ཐམས་ཅད་རྡོ་ཡོན་དུ་སྩལ་བས་རྡོ་འབུམ་རྒྱ་ཆེར་བཞེངས་པ་དཔལ་སྤྲུལ་རྡོ་རིང་མ་ཞེས་
གྲགས་ཤིང་། མཁྱེན་བརྩེ་རིན་པོ་ཆེའི་རྫུ་འཕྲུལ་གྱིས་རབ་གནས་ཟང་ཐལ་མ་མཛད་
པར་གྲགས། རྫ་ཕྲ་མ་ལུང་དུ་དགེ་མང་དབོན་རིན་པོ་ཆེ་ཨོ་རྒྱན་བསྟན་འཛིན་ནོར་བུ་
དང་། གནས་གཞན་དུ་ཐུགས་སྲས་བླ་མ་རིན་པོ་ཆེ་ལུང་རྟོགས་བསྟན་པའི་ཉི་མ་གཙོ་
གྱུར་ལ་ཀློང་ཆེན་སྙིང་ཐིག་གི་དབང་ཁྲིད་བཤད་ལུང་དང་བཅས་པ་སྩལ། གཤེན་རྗེ་
སྒྲུབ་ཕུག་ནས་སྐུ་ལ་མཛེ་ནད་ཅིག་སྙིང་བར་རཏ་གླིང་རྟ་ནག་བསྙེན་པ་མཛད་པས་གཞི་
མེད་དུ་དྭངས་པ་དང་། གཏེར་ཆེན་མཆོག་གླིང་གིས་རྫོགས་ཆེན་གངས་ཕྲོད་ནས་ཡང་
དག་སངས་རྒྱས་མཉམ་སྦྱོར་གཏེར་བཞེས་སྐབས་རིགས་གསུམ་སྙིང་ཐིག་གི་ཆོས་
བདག་ཏུ་བསྔགས་པས་དབང་ཁྲིད་ལུང་བཅས་དྭངས་བས་བཞེས་ཤིང་། དེའི་འཇམ་
དཔལ་རྫོགས་ཆེན་ལ་བསྙེན་སྒྲུབ་མཛད་པས་གཞུང་ནས་གསུངས་པའི་རྟགས་ཐམས་
ཅད་གསལ་པོར་བྱུང་གསུངས། མཆོག་གླིང་གིས་རྫོགས་ཆེན་གྲྭ་མང་ལ་བླ་མ་དགོངས་
འདུས་ཀྱི་སྒྲུབ་ཐབས་ལུང་བཅས་གསུང་དགོས་པ་དཔལ་སྤྲུལ་རིན་པོ་ཆེའི་གསུང་གིས་
བསྐུལ་ཏེ། ལུང་རྫོགས་འཕྲལ་དེ་རིང་རང་རེ་རྣམས་གཏེར་གཏོན་སངས་རྒྱས་གླིང་པའི་
མདུན་ནས་བླ་མ་དགོངས་འདུས་ཀྱི་དབང་ཐོབ་པའི་སྐལ་བཟང་བྱུང་བ་རེད། ཀུན་
གྱིས་བསྙེན་སྒྲུབ་རེ་གྱིས་ཞེས་གསུངས། མཁྱེན་བརྩེའི་ལྕེ་བཙུན་སྙིང་ཐིག་གཟིགས་
173

ཡ་ཆེན་ཆོས་འབྱུང་།
པས་རྒྱ་གར་གྱི་གྲུབ་ཆེན་ལྟ་བུའི་ཚོད་དུ་འདུག །ཁོང་ཀུན་མཁྱེན་ཀློང་ཆེན་དངོས་ཡིན་
ཚོད་རེད་སོགས་བསྔགས་བརྗོད་སྩལ། སྐྱེ་བ་བརྒྱད་ཅུའི་གོང་དུ་རྒྱ་གར་གི་གྲུབ་ཆེན་
ནག་པོ་སྤྱོད་པ་ལ་རིན་པོ་ཆེ་གསེར་གྱི་སོར་གདུབ་ཕུལ་བས་དེ་ཚུན་གནས་ངན་ལེན་དུ་
སྐྱེས་མ་མྱོང་གསུངས་པ་སོགས་སྔོན་གྱི་སྐྱེས་རབས་མང་པོ་རྗེས་སུ་དྲན་པ་དང་། མངོན་
ཤེས་ཐོག་མེད་དུ་གཟིགས་པ། འཇམ་དཔལ་དབྱངས་ཀྱིས་རྗེས་སུ་བཟུང་བ་སོགས་
གསུང་གི་དངོས་ཤུགས་ལས་ཐོན་པ་ཤིན་ཏུ་མང་། དགེ་མང་དགོན་དུ་ཕེབས་ནས་མཁན་
ཡོན་ཏན་རྒྱ་མཚོའི་གྲྭ་ཤག་ཏུ་བཀའ་མ་ཞི་ཁྲོ་ན་རཀ་དོང་སྤྲུགས་ཀྱི་བསྙེན་མཚམས་ལོ་
གཅིག་བཞུགས་ཏེ་ཐུན་བར་དུ་རྒྱུད་རྒྱལ་གསང་བ་སྙིང་པོ་དང་ཡོན་ཏན་མཛོད་ཀྱི་བཤད་
ཁྲིད་མཐའ་དག་ཞིབ་རྒྱས་སུ་སྩལ། མཁན་ཆེན་ཡོན་ཏན་རྒྱ་མཚོས་ཀྱང་ཐོས་བསམ་
སྒོམ་པའི་མཐིལ་ཕྱིན་པར་མཛད། ཁོང་གིས་ཡོན་ཏན་མཛོད་ཀྱི་འགྲེལ་པ་ཉི་ཟླ་རྣམ་
གཉིས་སོགས་བསྟན་བཅོས་མང་དུ་བརྩམས་པས་ཕྱི་རབས་ལ་ཕན་པའི་མིག་གཅིག་
པུར་གྱུར། ཀུན་མཁྱེན་ཀློང་ཆེན་པའི་གསང་འགྲེལ་ཕྱོགས་བཅུ་མུན་སེལ་ཐུགས་ལ་
བཟུང་ཞིང་དཔལ་སྤྲུལ་གསུང་རྒྱུན་ཅན་གྱི་བཤད་ཁྲིད་ལོ་རྟག་པར་ཞིབ་རྒྱས་སུ་སྩལ་
བས་ཁོང་ཉིད་ཀྱི་སློབ་མ་སངས་རྒྱས་མཉན་པ་གོང་མ་དང་། ཀླུ་ཤུལ་སྤྲུལ་སྐུ་། ལྕང་མ་
མཁན་ཐུབ་བསྟན་ཆོས་འཕེལ་སོགས་མཁས་གྲུབ་མང་པོ་བྱོན། ལྕང་མ་མཁན་པོ་ལས་
དིལ་མགོ་མཁྱེན་བརྩེ་རིན་པོ་ཆེ་དང་། གསེར་རྟ་མཁན་ཆེན་འཇིགས་མེད་ཕུན་ཚོགས་
འབྱུང་གནས་དཔལ་བཟང་པོ་སོགས་ཀྱིས་གསན་ནས་མདོ་ཁམས་ཀྱི་ཕྱོགས་སུ་བཤད་
པ་རྒྱ་ཆེར་འཕེལ་བ་བྱུང་། །
མདོར་ན་སྔ་འགྱུར་ཕྱོགས་སུ་མདོ་སྔགས་ཀྱི་གཞུང་བཟང་པོའི་བཤད་རྒྱུན་བར་
མི་ཆད་པ་བཞུགས་པ་ནི། རྒྱལ་སྲས་གཞན་ཕན་མཐའ་ཡས། དཔལ་སྤྲུལ་རིན་པོ་ཆེ་
རྣམ་གཉིས། སློབ་བརྒྱུད་ཞལ་སློབ་ཡང་སློབ་དང་བཅས་པའི་བཀའ་དྲིན་ལས་བྱུང་བ་
274

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དེང་སང་ཀུན་གྱི་མངོན་གསུམ་དུ་གྱུར་པ་འདི་བཞིན་ཡིན། ཀ་ཐོག་གཙུག་ལག་ཁང་དུ་
སི་ཏུ་ཆོས་ཀྱི་བློ་གྲོས་ཀྱིས་ཞུས་པ་ལྟར་སྤྱོད་འཇུག་རྒྱས་པར་གསུངས་པས། དྲི་མེད་
ཞིང་སྐྱོང་རིན་པོ་ཆེས་ཀྱང་ཆོས་འབྲེལ་གསན། གྲུབ་དབང་རྫོགས་ཆེན་ལྔ་པ། སྐུ་ཞབས་
དགེ་མང་གཉིས་པ། རྒྱ་རོང་ནམ་སྤྲུལ་ཀུན་བཟང་ཐེག་མཆོག་རྡོ་རྗེ། གླིང་སྤྲུལ་ཐུབ་
བསྟན་རྒྱལ་མཚན། མཁན་ཆེན་པདྨ་བཛྲ། མཁན་དཀོན་མཆོག་འོད་ཟེར། མཁན་ཀུན་
བཟང་དཔལ་ལྡན་ཆོས་གྲགས། ཞེ་ཆེན་རབ་འབྱམས་ལྔ་པ། རྒྱལ་ཚབ་གསུམ་པ།
གཞིས་ཆེན་སྤྲུལ་སྐུ་སོགས་མཁས་གྲུབ་རྣམས་དང་། བཀའ་བརྒྱུད་དཔའ་བོ་རིན་པོ་ཆེ།
ཀརྨའི་མཁན་ཆེན་རིན་ཆེན་དར་རྒྱས། མཁན་ཆེན་བཀྲ་ཤིས་འོད་ཟེར་སོགས་བཀའ་
བརྒྱུད། དགའ་ལྡན་ཧོར་ཁང་སར་སྐྱབས་མགོན། རྫ་རྒྱུད་སེ་ཤུལ་དགོན་གྱི་ཁྲི་བཞུགས་
དགེ་བཤེས་ལྷ་རམ་པ་ཐུབ་བསྟན་སོགས་དགེ་བཤེས་ཆེ་ཕྲ་ཐམས་ཅད་ཀྱིས་མཚོན་མདོ་
ཁམས་ན་ཡོངས་སུ་གྲགས་པའི་བླ་མ་ཐམས་ཅད་ཀྱིས་དངོས་བརྒྱུད་ནས་ཞབས་ལ་མ་
གཏུགས་པ་མེད་པ་དང་། །
ཁྱད་པར་དུ་རང་མཁས་ཀྱི་སློབ་མ་བཞི་ཞེས་རྒྱ་གར་གྱི་སློབ་དཔོན་དབྱིག་གཉེན་
བཞིན། ལྟ་བ་རང་ལས་མཁས་པ་སྨྱོ་ཤུལ་ལུང་རྟོགས་བསྟན་པའི་ཉི་མ་རྒྱལ་མཚན་
དཔལ་བཟང་པོ། བཤད་པ་རང་ལས་ལྷག་པ་ཨོ་རྒྱན་བསྟན་འཛིན་ནོར་བུ། ཚད་མ་རང་
ལས་ལྷག་པ་རྒྱ་རོང་བསྟན་འཛིན་གྲགས་པ། སྤྱོད་པ་རང་ལས་ལྷག་པ་མི་ཉག་ཀུན་
བཟང་བསོད་ནམས། འཇམ་མགོན་མི་ཕམ་རིན་པོ་ཆེ། མུ་ར་པདྨ་བདེ་ཆེན་བཟང་པོ།
མཁན་ཆེན་ཡོན་ཏན་རྒྱ་མཚོ། རྡོ་གྲུབ་ཕུན་ཚོགས་འབྱུང་གནས། དྲི་མེད་གྲགས་པ།
མཁྱེན་བརྩེའི་སྲས་རིག་པའི་རལ་གྲི། མཆོག་སྤྲུལ་ཀུན་བཟང་བདེ་ཆེན་རྡོ་རྗེ། ཨ་འཛོམ་
འབྲུག་པ་རིན་པོ་ཆེ་སོགས་སྔ་འགྱུར་གྱི་བསྟན་སྲོག་འཛིན་པའི་ཐུགས་སྲས་ཁྱད་པར་ཅན་
རྣམས་དང་། སྡེ་དགེ་ས་སྐྱོངས་དཔལ་ལྡན་འཆི་མེད་རྟག་པའི་རྡོ་རྗེ་སྐུ་མཆེད་ཡུམ་སྲས།
175

ཡ་ཆེན་ཆོས་འབྱུང་།
བོད་སྡེ་པ་གཞུང་གི་དམག་དཔོན་ཆེན་པོ་མདོ་སྤྱི་ཕུ་ལུང་པ་སོགས་ཆོས་ཀྱི་འབྲེལ་བས་
བསྡུས་པའི་མི་དང་མི་མ་ཡིན་པ་ནི་བགྲང་ལས་འདས་པས། འཇིག་རྟེན་མི་ནག་གི་སྐྱེ་
བོས་ཀྱང་སྤྱོད་འཇུག་གི་ཆོས་གྲྭར་ཚུད་པས་བྱང་ཆུབ་སེམས་ལ་བསྔགས་པའི་ཆེ་བ།བདེ་
བ་ཅན་དུ་སྐྱེ་བའི་རྒྱུ་བཞི་མི་ཤེས་པ་མེད་པ་ལྟ་བུ་བྱུང་བ་སོགས་མདོ་ཁམས་ཀྱི་ཡུལ་
ཐམས་ཅད་དཀར་འབྱམས་ཡུག་གཅིག་ཏུ་ཤར།
མདོར་ན་ཆོས་དང་ཞུར་དག་ཕེར་ཞིང་ཆོས་བརྒྱད་དང་མ་འདྲེས་པའི་བྱ་གཏང་གི་
རྣམ་ཐར་བསྐྱངས་པ་ལ་རྒྱལ་སྲས་ཞི་བ་ལྷ་དངོས་དང་མི་གཉིས་པ་ཀུན་ལ་གྲགས་ཤིང་
ཚད་མས་གྲུབ། གསུང་རྩོམ་སྙན་འཇེབས་ཀྱི་ཉམས་དང་ལྡན་ཞིང་། ཟབ་མོའི་དོན་ཀྱང་
གོ་སླར་བཀྲལ་བ་སོགས་ངག་གི་དབང་ཕྱུག་ཆེན་པོའི་གོ་འཕང་བརྙེས་པ་ཡིན་ཞེས་
ཐམས་ཅད་མཁྱེན་གཟིགས་མཁྱེན་བརྩེ་དབང་པོ་དང་། འཇམ་མགོན་མི་ཕམ་སོགས་
ཀྱིས་བསྔགས། རྗེ་འདིའི་མདོ་སྔགས་ཀྱི་བཤད་པ་ཐམས་ཅད་ནང་ཉམས་ལེན་གྱི་སྟེང་
དུ་བསྐོར་ནས་བཤད་པ་ཡིན་པས་ཐོས་བསམ་སྒོམ་པའི་ཉམས་མྱོང་གི་སྟེང་དུ་སོན་པ་
འདི་འདྲ་བ་གཞན་ལ་མེད་ཅེས་དགེ་ལྡན་གྱི་བཤེས་གཉེན་མང་པོས་ཀྱང་བསྔགས་
བརྗོད་ཡང་ཡང་སྩལ། སྔ་འགྱུར་གྱི་ལྟ་སྒོམ་ཟབ་མོའི་སྲོག་རྩ་འཛིན་པའི་ལེགས་བཤད་
ཀྱི་རྩ་བ། ཐམས་ཅད་མཁྱེན་གཟིགས་མི་ཕམ་རིན་པོ་ཆེའི་སྤྱོད་འཇུག་ཤེར་ལེའི་འགྲེལ་
པ་ཀེ་ཏ་ཀ་ཡང་དཔལ་སྤྲུལ་རིན་པོ་ཆེའི་ཞལ་ལུང་ཡིན་པ་འགྲེལ་པའི་མཛད་བྱང་དུ་
གསལ། ཕྱིས་སུ་བསྟན་པ་རིས་མེད་ལ་ཕྲིན་ལས་རྒྱས་པའི་སྐབས་དགའ་ལྡན་ལ་དར་
ཊིཀ ས་སྐྱ་ལ་རྗེ་བཙུན་བསོད་ནམས་རྩེ་མོ། བཀའ་བརྒྱུད་ལ་དཔའ་བོ་གཙུག་ཕྲེང་གི་
འགྲེལ་པ། ས་བཟང་སྤྱོད་ཊིཀ་སོགས་གདུལ་བྱ་སོ་སོའི་མོས་པ་དང་མཐུན་པའི་སྤྱོད་
འཇུག་ཆོས་འཁོར་གཙོ་བོར་བྱས་པའི་བར་མ་ཆད་པའི་ཆོས་འཁོར་བསྐོར། ཐུགས་སྲས་
གཙོ་བོ་སྨྱོ་ཤུལ་ལུང་རྟོགས་བསྟན་པའི་ཉི་མ་ལ་རྫོགས་པ་ཆེན་པོ་སེམས་ཉིད་ངལ་
176

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། 
གསོའི་སྨིན་ཁྲིད་རྒྱས་པ་ལོ་གསུམ་ལྷག་སྩལ་བ་སོགས་སྙིང་ཐིག་གོང་འོག་གི་སྨིན་གྲོལ་
ཐམས་ཅད་ཚང་སྦྲགས་སུ་སྩལ་ནས་དོན་བརྒྱུད་ཀྱི་རྒྱལ་ཐབས་ལ་མངའ་གསོལ། དགེ་
མང་དབོན་རིན་པོ་ཆེ་ཨོ་རྒྱན་བསྟན་འཛིན་ནོར་བུ་ལ་ཁྲ་མ་ལུང་དུ་ཀློང་ཆེན་སྙིང་ཐིག་གི་
སྔོན་འགྲོ་དངོས་གཞིའི་མྱོང་ཁྲིད་ཡུན་རིང་གསུངས་ཤིང་ཁྲིད་སྦྱང་མཛད་པས་རྫོགས་པ་
ཆེན་པོའི་དོན་ལ་གོ་རྟོགས་མཐིལ་ཕྱིན་པ་བྱུང་གསུངས་པ་དང་། བླ་མ་ཡང་ཏིག་ཡིད་
བཞིན་ནོར་བུའི་སྨིན་ཁྲིད་སྙན་བརྒྱུད་ཆུང་ངུའི་ཁྲིད་སྦྱང་གི་སྟེང་ནས་རྟོགས་པ་ནམ་
མཁའ་དང་མཉམ་པར་བྱུང་བ་ཡིན་གསུངས། དམ་པ་དེ་གཉིས་ཀྱི་སློབ་བརྒྱུད་ལས་ཀློང་
ཆེན་སྙིང་ཐིག་གི་མྱོང་ཁྲིད་ཀྱི་རྒྱུན་ད་ལྟའི་བར་བྱུང་བའི་ཕྲིན་ལས་བསམ་གྱི་མི་ཁྱབ།
ཕྱིས་སུ་འཇིགས་མེད་རྒྱལ་བའི་མྱུ་གུའི་སྐུ་གདུང་རིན་པོ་ཆེའི་མདུན། བཀའ་མ་དོང་
སྦྲུགས་ཀྱི་སྒྲུབ་མཆོད་ལོ་ལྔའི་བར་རྒྱུན་ཆགས་སུ་མཛད།
དེ་ལྟར་བསྟན་འགྲོ་ཡོངས་ཀྱི་དཔལ་མགོན་དུ་དགུང་གྲངས་བརྒྱད་ཅུའི་བར་
བཞུགས་ཏེ་མཛད་ཕྲིན་ཐམས་ཅད་མཐར་ཕྱིན་ཏེ། སྤྲེལ་ལོ་སྤྲེལ་ཟླའི་ཚོགས་རྒྱས་པ་
གནང་། རེ་ཞིག་ནས་སྐུ་ཅུང་ཟད་བསྙུན་ཚུལ་བསྟན་ནས་ཤར་ཕྱོགས་མངོན་དགའི་ཞིང་
གི་ཆེ་བརྗོད་ཀྱང་མཛད། ཁྱོད་ཀྱི་གདུལ་བྱ་ཤར་ཕྱོགས་སུ་ཡོད་ཅེས་ཐོས་གསུངས་པ་
དང༌། རེས་སྤྲུལ་པ་གཅིག་སླར་ཡང་ཞིང་འདིར་འོང་དགོས་པ་འདྲ་སོགས་སྣ་ཚོགས་
གསུངས་ནས་ས་ཕག་ས་ག་ཟླ་བའི་ཚེས་བཅོ་བརྒྱད་ལ་སྐུ་གཤེགས། དགོངས་རྫོགས་
དང་སྐུ་གདུང་བཞེངས་པ་སོགས་རྗེ་དབོན་བསྟན་འཛིན་ནོར་བུ་དང་། བསོད་ནམས་ཚེ་
རིང་གཉིས་ནས་མཛད་ཅིང་བཀའ་འབུམ་རིན་པོ་ཆེ་ཡོངས་རྫོགས་རྫོགས་ཆེན་དགོན་
དུ་རྗེ་དབོན་རིན་པོ་ཆེས་སྤར་གྱི་གླེགས་བམ་བསྐྲུན། རྫོགས་ཆེན་དགོན་གྱི་རྩ་ལག་
ཀུན་ཏུ་སྐུ་མཆོད་དོང་སྤྲུགས་ཀྱི་ཆོ་ག་བཙུགས་པ་སོགས་ཕྲིན་ལས་མཐའ་རྒྱས་སུ་བྱུང་བ་
དང༌། རྗེ་འདིའི་མཆོག་གི་སྤྲུལ་སྐུ་གྲུབ་དབང་རྫོགས་ཆེན་ལྔ་པས། ལྕང་མ་མཁན་རིན་
177

ཡ་ཆེན་ཆོས་འབྱུང་། །
པོ་ཆེ་ཐུབ་བསྟན་ཆོས་འཕེལ་ཡིན་པར་གསུངས་པ་ངེས་ཤིང་། གཞན་ཡང་རེབ་ཀོང་
གཙོས་དཔལ་སྤྲུལ་དང༌། བདུད་འཇོམས་གོང་མའི་སྲས་མཁས་གྲུབ་ནམ་མཁའ་
འཇིགས་མེད། འཚམས་སྤྲུལ་གཉིས་པའི་སྲས་འཇིགས་མེད་དབང་པོ་སོགས་དམ་པའི་
སྐྱེས་ཆེན་ཁྱད་པར་ཅན་མང་དུ་བྱོན་པའོ། །དེ་དག་ནི་ཕྱིའི་རྣམ་ཐར་གཙོ་བོར་མཛད་པའི་
སྐབས་དང་། ནང་དང་གསང་བའི་རྣམ་ཐར་ནི། ཐུགས་ཤིན་ཏུ་སྒམ་ཞིང་སུ་ལའང་མི་
གནང་བས་འགོད་རྒྱུ་ཆེར་མེད་ལ།
ཐུགས་སྲས་གཙོ་བོ་ལུང་རྟོགས་བསྟན་པའི་ཉི་མ་ལ་གསུང་འཕྲོས་ཕེབས་པ་འདི་
ལྟར། ལུང་གཅེས། ངས་ད་ཙམ་ན་ངན་སོང་གསུམ་གྱི་སྡུག་བསྔལ་གཏན་ནས་བསམ་
མི་ཕོད་པར་འདུག །བློ་སྦྱོང་དུས་མཐོ་རིས་ཀྱི་སྡུག་བསྔལ་ཙམ་བསམ་པ་ཡིན་ཞེས།
དོན་དུ་ངེས་འབྱུང་གིས་བློ་འབྱོང་པའི་ཚད་དུ་གསུངས། ཡང་ངས་རྟ་བབ་བཞོན་གྱི་ཡུན་
ཙམ་ལ་བདེ་གཤེགས་སྒྲུབ་པ་བཀའ་བརྒྱད་ལྷ་བདུན་བརྒྱ་ཉེར་ལྔ་སྐད་ཅིག་དྲན་རྫོགས་
སུ་གསལ་ནུས་ཀྱང་། དེ་བསྐྱེད་རིམ་ཡིན་སྙམ་ཡིད་ལ་མེད་གསུངས། རླུང་ཁུག་རེའི་
ཡུན་ལ་རིག་འཛིན་འཁྲུལ་འཁོར་སོགས་ཀློང་སྙིང་འཁྲུལ་འཁོར་རྣམས་ཆ་ཚང་རེ་
རྫོགས་པར་བྱེད་ནུས་ཀྱང་། དེ་རླུང་གི་ཚད་ཡིན་སྙམ་མེད་གསུངས། ཤར་ཛ་ཐང་ནས་
དུས་འཁོར་སྦྱོར་དྲུག་སྒོམ་སྐབས། རྟགས་བཅུའི་སྟོང་གཟུགས་ཚད་དུ་འཁྱོལ། སྟོང་
གཟུགས་ལྷ་མོ་རྣམས་སྣ་བུག་ནས་དྲངས་ཆོག་རེ་བྱུང་ཡང་འདི་རྫོགས་རིམ་ཡིན་སྙམ་པ་
ཡིད་ལ་མེད། ཁྱེད་རྣམས་བསྐྱེད་རྫོགས་གང་ལའང་མཐར་ཕྱིན་པ་རེ་གྱིས་གསུངས།
ཡང་ངས་མི་ཉག་ལའུ་ཐང་སོགས་གཉན་ས་འགྲིམས་སྐབས། ཆོ་འཕྲུལ་སྣ་ཚོགས་ཀྱི་
འཚུབ་ལྷོངས་ཚད་མེད་པ་རེ་བྱུང་། དེ་དུས་འོད་གསལ་སྙིང་ཐིག་གི་རིག་འཛིན་བརྒྱུད་པ་
སྤྱི་དང་། ཀུན་མཁྱེན་ཆོས་ཀྱི་རྒྱལ་པོ་ལ་གསོལ་བ་བཏབ་པས་འཚུབ་ལྷོངས་རང་མལ་
དུ་ཞི་ནས། བྱིན་བརླབས་ཀྱི་རྟོགས་པ་ཞིག་རྙེད་པ་ཡིན། དེ་མཁྱེན་བརྩེ་ཡེ་ཤེས་རྡོ་རྗེ་
178

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལ་ཞུས་པས། ཁྱོད་ཀྱི་བདུད་བཞི་ཅིག་ཆར་དུ་ཆོད་ནས་མཆོག་གི་དངོས་གྲུབ་རྙེད་པ་
རེད་གསུངས། དེ་ཚུན་ང་ལ་དགེ་མི་དགེའི་རྟོག་པ་ཆེར་སྐྱེས་མ་མྱོང་ཞེས།
དོན་དུ་ཐུན་མོང་དང་ཐུན་མིན་གྱི་ལམ་རིམ་མཐའ་དག་གིས་རྒྱུད་སྦྱངས་ནས་
བྱང་ཆུབ་སེམས་ལ་བློ་འབྱོངས། གསང་སྔགས་རྡོ་རྗེ་ཐེག་པའི་བསྐྱེད་རྫོགས་ཀྱི་གདིང་
ཚད་མཐར་ཕྱིན། རྫོགས་པ་ཆེན་པོ་རང་སྣང་རིས་མེད་ཀྱི་དགོངས་པ་མངོན་དུ་གྱུར་ནས་
ཆོས་ཟད་འདོད་མའི་སར་ཕྱིན་པའི་གསུང་བྱོན་པ་ཡིན། ཁྱད་པར་དུ་ཀུན་མཁྱེན་ཆོས་ཀྱི་
རྒྱལ་པོ་ཀློང་ཆེན་པ་ཞལ་དངོས་སུ་གཟིགས་ཏེ་དོན་བརྒྱུད་ཀྱི་དགོངས་པ་ཐོབ། རྫོགས་
པ་ཆེན་པོ་ཆོས་དབྱིངས་རིན་པོ་ཆེའི་མཛོད་ཐུགས་དམ་གྱི་ཉིང་ཁུར་མཛད། ཐུགས་སྲས་
གཙོ་བོ་ལུང་རྟོགས་བསྟན་པའི་ཉི་མ་དང་། རྒྱ་རོང་ནམ་སྤྲུལ་སོགས་ལ་དེའི་བཤད་པ་
ཐུན་མིན་དུ་གནང་ཞིང་། མཛོད་བདུན་སོགས་གསུང་རབ་རྣམས་འཆད་ཉན་གྱི་སྙིང་
པོར་མཛད་དེ་ལམ་སྲོལ་ཆེན་པོ་ཕྱེས། དེ་དག་ལ་བལྟ་བསྐུལ་ཡང་འདི་ལྟར་མཛད་དོ། །
ན་མ་སརྦ་ཛྙཱ་ཡ། འདོད་ནས་རབ་ཞི་གཉུག་མ་བརྡལ་བའི་ཞིང་། །རྟག་ཏུ་མི་གཡོ་
ཡེ་ཤེས་ཆོས་སྐུའི་ཀློང་། །དགོངས་པའི་རྩལ་ཆེན་རྫོགས་པའི་སྣང་འགྲོས་ཅན། ། ཀུན་
མཁྱེན་བླ་མ་དེ་ལ་ཕྱག་འཚལ་ལོ། །ཀྱེ་ལགས་ཡོན་ཏན་མཆོག་གི་རང་བཞིན་ནི། ། དམ་
པའི་གཞུང་ལ་མ་བརྟེན་རང་བཟོས་མིན། ། རྒྱ་མཚོ་ཆེ་ལས་ནོར་བུ་མཆོག་འབྱུང་གི །
དམན་པའི་ཡུལ་ལས་རང་གར་ཅི་ཞིག་རྙེད། །རྟོགས་པའི་ཡེ་ཤེས་ཉི་མ་སྣང་བ་ཡང་། །
བྱིན་བརྒྱུད་མ་ཉམས་བླ་མའི་མན་ངག་ལས། །ངེས་པར་འོང་གི་སྟོང་སྒོམ་མུན་རྡོ་བ། །
ལེགས་པའི་ལམ་དུ་རྣལ་མར་འགྲོ་བ་ཉུང་། །ཐོས་པ་མེད་པ་སྲིད་ན་སྐྱོན་ཆེ་ཡང་། །ལོག་
པར་ཐོས་པ་དེ་བས་སྡིག་ཆེ་བས། །མཁས་པའི་གཞུང་ལ་བལྟ་བ་ཡོད་དུས་འདིར། །ཐོས་
པའི་མིག་དཀྱུས་ཅིའི་ཕྱིར་དག་མི་འགྱིད། །སྲིད་པ་འདི་ན་ཡིད་བཞིན་ནོར་གཅིག་པུ། །
ཀུན་མཁྱེན་བླ་མའི་གཞུང་ལུགས་རིན་པོ་ཆེ། །འདི་ལས་གཞན་ལ་སངས་རྒྱས་ཡོད་
179

ཡ་ཆེན་ཆོས་འབྱུང་།
མིན་ན། །འདི་ལ་རབ་དགའ་མི་སྐྱེ་སུ་ཞིག་ཡོད། །ཐེག་པའི་ཡང་རྩེ་རྡོ་རྗེ་སྙིང་པོའི་
མཆོག །འབུམ་ཕྲག་རྒྱུད་སྡེའི་དགོངས་དོན་རིན་ཆེན་མཛོད། །རྗོད་བྱེད་རྒྱ་ཆེ་བརྗོད་བྱ་
དོན་ཟབ་པ། །འདི་མཐོང་ཀུན་ཏུ་བཟང་པོ་དངོས་ཞལ་མཇལ། །འབུམ་ཕྲག་དྲུག་ཅུའི་
རྒྱུད་དོན་ཁོང་དུ་ཆུད། །སྲིད་ཞི་འཁོར་འདས་ཡོངས་ཀྱི་གནས་ལུགས་ཤེས། །ཟབ་
ལམ་ཐེག་རྩེའི་དགོངས་པའི་ཁྱད་ཆོས་རྟོགས། །དེ་ཕྱིར་གཞུང་འདི་མཇལ་ལ་ནན་ཏན་
མཛོད། །བསྲུང་དུ་མེད་པ་ཆོས་སྐུའི་གནས་ལུགས་ནི། ། རྒྱུ་འབྲས་ལས་འདས་ཀུན་
བཟང་དགོངས་པའི་མཛོད། །གཞུང་བཟང་འདི་འདྲས་སྤྲོས་པ་མ་བཅད་ན། །ཡིད་
དཔྱོད་ཐེག་པའི་ངན་ཞེན་སུ་ཡིས་གཞིག །མན་ངག་ཀུན་གྱི་སྙིང་པོ་བསྡུ་བསྡུ་བ། །
དྲུག་ཚན་རེས་ཀྱང་དམ་ཆོས་མཛོད་རྫོགས་པའི། །ལམ་བཟང་འདི་འདྲ་རྒྱལ་བ་དངོས་
མཇལ་ཀྱང་། །ཅིག་ཆར་ཐོས་པ་དཀའ་བ་མ་ཡིན་ནམ། །བསྟན་པ་ཡོངས་རྫོགས་
བསྟན་བཅོས་གཅིག་ཁོ་ནར། །ཚང་བའི་རྣམ་བཤད་གྲུབ་མཐའ་རིན་ཆེན་མཛོད། །
གཞུང་བཟང་འདི་འདྲ་རྒྱ་བོད་གཉིས་ཆར་ཡང་། །སྔར་ཡང་མ་བྱོན་ད་ཡང་འབྱོན་རེ་
ཀན། །སྤང་བླང་གནས་ཀུན་ཡིད་བཞིན་ལེགས་སྟོན་པ། །ཆོས་ཚུལ་ཡོངས་རྫོགས་ཐོས་
བསམ་སྒོམ་པའི་མཛོད། །འདི་མཐོང་བསྟན་པ་ཀུན་གྱི་དེ་ཉིད་ཤེས། །བརྒྱ་ཕྲག་གཞུང་
ལ་ཅིག་ཆར་སྦྱངས་པར་འགྱུར། །ཐེག་རྩེའི་དགོངས་དོན་ཚིག་དོན་བཅུ་གཅིག་ཏུ། །
ལེགས་བསྡུས་ཁ་ཚང་དོན་འདྲིལ་མན་ངག་གི །ཉམས་ལེན་གནད་ཀྱི་མཛོད་གཅིག་སྲིད་
པ་ན། །སྲིད་པའི་རྩ་བ་གཅོད་ལ་གཅིག་ཏུ་དཔའ། །ཁྱད་པར་གཉུག་མའི་སེམས་ཉིད་
ཆོས་སྐུའི་དོན། །བསལ་བཞག་བྲལ་བའི་ཡེ་ཤེས་རྗེན་པ་རུ། །ལེགས་སྟོན་ཀུན་མཁྱེན་
བླ་མའི་དགོངས་པའི་མཐིལ། །ཟབ་ལས་ཆེས་ཟབ་ཆོས་དབྱིངས་རིན་ཆེན་མཛོད། །
ཡང་དག་ཆོས་སྐུ་དངོས་སུ་བྱོན་པའི་གཞུང་། །གཞུང་བཟང་འདི་འདྲ་སངས་རྒྱས་དངོས་
ཡིན་ཏེ། །སྲིད་པ་འདི་ན་རྒྱལ་བའི་མཛད་པ་སྒྲུབ། །རྒྱལ་བའི་དགོངས་པ་མངོན་
180

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གསུམ་སྟོན་པའི་གཞུང་། །སངས་རྒྱས་མཇལ་ཀྱང་འདི་ལས་ཡོད་རེ་ཀན། །གཞུང་བཟང་
འདི་འདྲ་དམ་ཆོས་ཀུན་གྱི་མཛོད། །ཆོས་རྣམས་ཀུན་གྱི་བརྗོད་བྱ་མཐར་ཐུག་པ། །ཆོས་
སྐུའི་ཡེ་ཤེས་རྗེན་པར་སྟོན་པ་སྟེ། །ཆོས་ཀུན་བསྡུར་ཀྱང་འདི་ལས་ཡོད་རེ་ཀན། །
གཞུང་བཟང་འདི་འདྲ་འཕགས་ཚོགས་ཀུན་གྱི་ཐུགས། །དུས་གསུམ་སྔ་ཕྱིའི་རྒྱལ་སྲས་
འཕགས་རྣམས་ཀྱི། །རྟོགས་པའི་ཡེ་ཤེས་འདི་ལས་མངའ་བ་སྟེ། །འཕགས་པའི་ཡེ་ཤེས་
འདི་ལས་ཡོད་རེ་ཀན། །མཆོག་གསུམ་ཡོངས་རྫོགས་ཆོས་སྐུའི་མཆོད་སྡོང་ནི། ། རྒྱལ་
བ་ཀུན་གྱི་གཤེགས་ཤུལ་བླ་ན་མེད། །ཀུན་མཁྱེན་བླ་མའི་རྟོགས་པའི་འདྲ་འབག་སྟེ། །
འདི་ལ་སུ་མཇལ་སྲིད་པ་ཐ་མ་ཡིན། །གཞུང་བཟང་འདི་འདྲ་ཚིག་གཅིག་ཐོས་པས་
ཀྱང་། སྲིད་པའི་སྣང་ཤས་ཧྲུལ་པོར་བགྱིད་ནུས་ན། །ཡོངས་རྫོགས་མཇལ་བའི་སྐལ་
པ་རྙེད་བཞིན་དུ། །འདོར་བར་བགྱིད་ན་སེམས་ཡོད་ཇི་ལྟར་ཡིན། །ཀྱེ་ལགས་སྡེ་སྣོད་
གསུམ་དང་རིམ་དགུའི་ཆོས། །ཕལ་ཆེར་བརྩོན་འགྲུས་ཅན་ལ་དགོངས་པ་སྟེ། །སྒོམ་
དང་སྒྲུབ་དང་རྩོལ་བས་གྲོལ་ལོ་ཞེས། །བསལ་བཞག་བྲལ་བའི་ཡེ་ཤེས་མཐོང་བ་མེད། །
རྩོལ་མེད་བློ་འདས་རྡོ་རྗེ་རྩེ་མོ་འདི། །མ་བསྒོམ་སངས་རྒྱས་རིག་སྟོང་རྗེན་པའི་ཀློང་། །
ལེ་ལོ་ཅན་ཡང་ཆོས་སྐུར་ངོ་སྤྲོད་དེ། །སྒོམ་དང་སྒྲུབ་དང་རྩོལ་བློའི་ཞེན་པ་མེད། །ལམ་
འདི་སྟོན་ལ་ལྷར་བཅས་འཇིག་རྟེན་ན། །ཀུན་མཁྱེན་བླ་མ་ཆོས་སྐུ་ཉག་གཅིག་ཡིན། །
ཆོས་སྐུའི་བསྟན་པ་ཇི་སྙེད་གནས་པ་ལས། །ཆོས་དབྱིངས་མཛོད་འདི་ཆོས་ཀྱི་ཉིང་ཁུ་
ཡིན། ། དེ་ཕྱིར་གཞུང་བཟང་འདི་འདྲ་སྲིད་འདི་ན། །མཐོང་གྲོལ་ཡིན་ཏེ་ཐོས་གྲོལ་དྲན་
གྲོལ་ཡིན། །འབྲེལ་བ་ཐོགས་ཚད་མ་འོངས་སངས་རྒྱས་ཡིན། །དགོངས་པ་རྙེད་ན་ད་
ལྟའི་སངས་རྒྱས་ཡིན། །བྱིན་རླབས་བརྒྱུད་པའི་རྣོ་སོ་མ་ཉམས་ཤིང་། །དགོངས་པ་
གཏད་པས་དོན་བརྒྱུད་ཡེ་ཤེས་འཕོ། །ཕྱི་རབས་བུ་ལ་གཏད་རྒྱས་རྒྱས་བཏབ་པས། །
ཀུན་མཁྱེན་བླ་མ་དངོས་དང་མཚུངས་པ་ཡིན། །ཇི་བཞིན་ཚིག་དོན་དགོངས་པ་མ་ཁྲོལ་
181

ཡ་ཆེན་ཆོས་འབྱུང་།
ཡང་། །མོས་གུས་ཐོབ་ན་བྱིན་བརྒྱུད་ཡེ་ཤེས་འཕོ། །གཞུང་འདི་མཇལ་ལས་ཚིག་དབང་
རིན་པོ་ཆེ། །གཞན་ན་མེད་དེ་རིག་པའི་རྩལ་དབང་རྫོགས། སྐྱོ་སུན་འཇིགས་དང་མི་
དགས་གདུང་བའི་ཚེ། །གཞུང་འདི་མཇལ་ན་དགའ་ཆེན་ཡེ་ཤེས་སྐྱེ། །བག་དྲོ་ཉམས་
དགའ་རིག་པ་དྭངས་ཤིང་གསལ། །ཡུལ་སྣང་འཁྲུལ་པ་ཐུག་འཕྲད་འཇིག་པ་ཡིན། །
ཉམས་དགའ་རྒྱས་དང་བདེ་ཆེན་འབར་བའི་ཚེ། །གཞུང་འདི་མཇལ་ན་དགའ་བྲོད་
ཞེན་པ་འཇིག །སྤང་བླང་རིས་མེད་གཉུག་མ་བརྡལ་བའི་ཀློང་། །ཀུན་མཁྱེན་བླ་མའི་
དགོངས་ཟབ་སྟོན་པ་ཡིན། །ཚེ་འདིར་ཞེན་དང་རྩོལ་བས་གདུང་བའི་ཚེ། །གཞུང་འདི་
མཇལ་ན་ཨ་འཐས་མངོན་རློམ་འཇིག །སྣང་བ་གུ་ཡངས་གང་ལྟར་བྱས་ཀྱང་ཆོག ། རེ་
དོགས་ཁྲིགས་མེད་མཉམ་བཞག་ལྷོད་ཀྱི་འགྲོ། །དབུ་མ་འདི་ཡིན་ཕ་རོལ་ཕྱིན་པ་འདི། །
གཅོད་ཡུལ་འདི་ཡིན་སྡུག་བསྔལ་ཞི་བྱེད་འདི། །ཕྱག་རྒྱ་ཆེ་དང་རྫོགས་པ་ཆེན་པོ་
དངོས། །ཆོས་ཀུན་འདིར་འདུས་ཀུན་ལས་ཁྱད་དུ་འཕགས། །ཀུན་མཁྱེན་བླ་མའི་རྗེས་
འཇུག་སྲས་ཡིན་ན། །གཞུང་བཟང་འདི་དང་ནམ་ཡང་མི་འབྲལ་ཞིང་། །རིག་པའི་
གཏད་གྲོགས་འདི་ལ་བཅོལ་བས་ཆོག །ཕུག་གི་བློ་གཏད་འདི་འདྲ་ཡོད་རེ་ཀན། །
འཕྲལ་དུ་བློ་བདེ་ཕུགས་སུ་སངས་རྒྱས་ཐོབ། །རྩོལ་བས་མི་གདུང་བློ་ཡི་འཆིང་བ་འཇིག།
སྐྱིད་ན་གོང་ནོན་སྡུག་ན་སྐྱོ་གྲོགས་བྱེད། །གཞུང་བཟང་འདི་འདྲས་མི་བསླུ་ཉག་གཅིག་
ཡིན། །དེ་ཕྱིར་དབྱངས་སུ་གྱེར་ཞིང་མགུར་དུ་འཐེན། །ཚིགས་སུ་བཅད་ཅིང་ལྷུག་པོར་
འདོན་ཞིང་བལྟ། །ནམ་ཡང་འདི་དང་འབྲལ་བར་མ་བྱས་ན། །འཁོར་བའི་འཁྲུལ་སྣང་
དུམ་བུ་དུམ་བུར་འགྲོ། །ནམ་ཞིག་བྱིན་བརྒྱུད་རྟོགས་པའི་གནད་འཕོས་ནས། །བརྗོད་
དུ་མེད་པའི་ཡེ་ཤེས་ཁོང་ནས་སྐྱེ། །ཀུན་མཁྱེན་ཆོས་སྐུའི་བླ་མའི་དངོས་ཞལ་མཇལ། །
ཞི་བདེའི་སྟེང་དུ་བློ་བདེ་རྒྱུན་ཆད་མེད། །གཞུང་འདི་མཇལ་ལས་ཉམས་ལེན་གཞན་
མེད་དེ། །སྒོམ་དང་སྒྲུབ་པའི་སྙིང་པོ་འདི་ཉིད་ཡིན། །གཞུང་བཟང་འདི་དག་ཇི་ཙམ་
182

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
མཇལ་བའི་ཡུན། །དེ་སྲིད་ཆོས་སྐུའི་དགོངས་པ་ངང་གིས་སྐྱེ། །དེ་སླད་རྩོལ་བློའི་བློ་
ཚུབ་མ་མང་བར། །བག་ཡངས་ངང་ནས་གཞུང་བཟང་འདི་དག་གཟིགས། །བརྗོད་
བྱའི་དོན་ཟབ་རྒྱང་ན་ཅང་མེད་ཀྱི། །བློ་ཐག་ཆོད་ལ་རང་བབ་ངང་ལ་ཞོག །རྟོ གས་
པར་དཀའ་བ་རྟོག་གེའི་བསྟན་བཅོས་བཞིན། །བསྒྲིམས་ཤིང་བསྒྲིམ་ལ་ཚིག་དོན་ཚོལ་
མི་དགོས། །རང་བབ་ངང་ལ་གཞུང་དང་སེམས་བསྲེས་ཤིག ། གུ་ཡངས་རྗེན་པ་ཟང་མ་
ཐལ་གྱི་འགྲོ། །ངོ་སྤྲོད་དེ་ཡིན་གཉུག་མའི་ཡེ་ཤེས་དེ། ། ཀུན་མཁྱེན་བླ་མའི་གདམས་
ངག་དེ་རང་ཡིན། །བརྗོད་བྱ་དེ་ཡིན་དབང་བསྐུར་དངོས་ཀྱང་དེ། །སྙིང་པོའི་ཉམས་
ལེན་དེ་ཀ་རང་གིས་ཆོག །ངེས་ཚིག་ཚིག་དོན་ཁྲོལ་རུང་མ་ཁྲོལ་རུང་། །བརྗོད་བྱའི་
དོན་ཟབཤེས་ཀྱང་མ་ཤེས་རུང་། །དགོངས་པའི་བཞེད་ཕུག་རྙེད་རུང་མ་རྙེད་རུང་། །རེ་
དོགས་ཆོད་ལ་མ་ཡེངས་ངང་ནས་གཟིགས། །ཡང་ལྟོས་ཡང་ལྟོས་ཉམས་དང་བསྲེས་
ལ་ལྟོས། །གཞུང་དང་སེམས་བསྲེས་སེམས་ལ་གཞུང་རྒྱས་ཐོབ། །དབྱེར་མེད་ངང་
ནས་ཉམས་དགའ་གདངས་སུ་གྱེར། །མོས་གུས་རྩལ་འབར་རྟོགས་པའི་ཡེ་ཤེས་སྐྱེ། །
ཀྱེ་ལགས་སྙིང་པོའི་སྙིང་པོ་འདི་ཡིན་ཏེ། །ཟབ་པའི་ཡང་ཟབ་འདི་འདྲ་གཞན་ན་མེད། །
བྱིན་རླབས་མཛོད་ཡིན་སྙིང་པོའི་བསྟན་པ་ཡིན། །སྟོན་པ་དངོས་ཡིན་སངས་རྒྱས་ལག་
བཅངས་ཡིན། །འདི་འདྲའི་ཡོན་ཏན་བསྐལ་པར་བརྗོད་ན་ཡང་། །བློ་ཆུང་བདག་གི་བློ་
གྲོས་མི་འཛད་ན། །བློ་ཆེན་གཞན་གྱི་སྤོབས་པ་བལྟ་ཅི་སྟེ། །འཕགས་པ་དགྱེས་པའི་
ལམ་བཟང་འདི་འདྲ་མེད། །ཀྱེ་ལགས་འདི་འདྲའི་ནོར་བུ་རིན་པོ་ཆེ། །རང་དབང་
མཇལ་བའི་སྐལ་བཟང་རྙེད་དུས་འདིར། །སྲིད་ན་གནས་ཀྱང་ཧ་ཅང་ཅི་སྐྱོ་སྟེ། །མོས་
གུས་བསྐྱེད་ནས་གུ་ཡངས་ཅིས་མི་ཆོག །སྙིང་གི་གྲོགས་ཁྱེད་གཞུང་འདིར་བློ་ཕོབ་
ལ༑ ༑བག་ཡངས་ངང་ནས་བློ་ཐག་འདི་རུ་ཆོད། །བྱ་བྱེད་རྩོལ་བློའི་བློ་ཚུབ་འདི་རུ་ཤིག །
གཞུང་མང་གདམས་པའི་སྤྲོས་པ་འདི་རུ་ཆོད། །སྙན་སྙན་གཞུང་ལུགས་མང་པོས་ཅི་
183

ཡ་ཆེན་ཆོས་འབྱུང་།
ཞིག་བྱ། །ཟབ་ཟབ་མན་ངག་མང་པོས་ཅི་ཞིག་བྱ། །སྤྲོས་སྤྲོས་ཉམས་ལེན་མང་པོས་ཅི་
ཞིག་བྱ། །ཡིན་ཡིན་ཁ་བཤད་མང་པོས་ཅི་ཞིག་བྱ། །བག་ཡངས་བསམ་གཏན་ཉལ་
ཆོག་འདི་རང་ཡིན། །བློ་བདེ་གུ་ཡངས་རང་གྲོལ་འདི་རང་ཡིན། །གཞུང་བཟང་གཅིག་
ཤེས་ཀུན་གྲོལ་འདི་རང་ཡིན། །མན་ངག་ཆུ་བརྒྱ་ཟམ་གཅིག་འདི་རང་ཡིན། །རང་ལ་
བཞག་ནས་གཞན་ལ་མ་ཚོལ་ཀྱེ། །སྙིང་པོ་དོར་ནས་ཤུན་པ་མ་བསྡུ་ཀྱི། །རྩོལ་མེད་བོར་
ནས་བརྩོན་པ་མ་སྒྲུབ་ཀྱི། །བྱར་མེད་བསྐྱུར་ནས་བྱ་བྱེད་མ་མང་ཀྱེ། །ཀུན་མཁྱེན་བླ་
མའི་བརྒྱུད་དུ་སྐྱེས་ཙམ་ནས། །གཞུང་བཟང་འདི་འདྲ་མེ་པོའི་ཕ་ཕོག་ཡིན། །ལམ་
བཟང་འདི་འདྲ་ཕ་མེས་བཞག་པ་ཡིན། །བག་ཅིག་ཕབ་ན་འདི་རུ་ལོས་ཀྱང་ཕབ། ། ཀྱེ་
མ་ཀྱེ་མ་བརྒྱུད་གསུམ་ཐུགས་རྗེ་ཆེ། །གཞུང་བཟང་མཇལ་དུཡོད་པ་སྐལ་པ་བཟང་། །
ལམ་བཟང་སྒྲུབ་ཏུ་ཡོད་པ་ཁ་རྗེ་ཆེ། །སངས་རྒྱས་རང་ལ་ཡོད་པ་ལོས་ཀྱང་བདེན། །དེ་
སླད་རྒྱལ་བ་དགྱེས་པའི་ལམ་བཟང་འདིར། །སྙིང་གི་གྲོགས་ཁྱེད་བློ་དང་ཆོས་སུ་
བསྲེས། །སྙིང་གཏམ་ལགས་ཀྱི་སྙིང་གི་དབུས་སུ་སྟིམས། །སྙིང་ལ་བཅངས་ན་སྙིང་པོ་
ཡིན་ཀྱང་སྲིད། །བག་མེད་མདོ་སྟོར་ཨ་བུ་ཧྲལ་པོ་བདག །རང་ལ་མེད་པའི་ཁ་ཆོས་
འཆད་པ་ལ། ། སྤྲོ་བ་མེད་ཀྱང་ཀུན་མཁྱེན་བརྒྱུད་པའི་གཞུང་། །ཡིད་ཆེས་ཐོབ་པ་
ཉམས་མྱོང་ཉག་གཅིག་ཡིན། །དུག་ལྔ་མེ་འབར་རྣམ་གཡེང་ཁོལ་པོར་འཕྱན། །འཁྲུལ་
སྣང་བཟློག་དཀའ་ལས་ངན་བདག་འདྲ་ཡང་། གཞུང་བཟང་འདི་འདྲ་ཐོས་དང་མཇལ་
བའི་ཚེ། །སྲིད་པའི་སྣང་ཤས་ཁྲལ་མ་ཁྲོལ་དུ་འགྲོ། །དེས་ན་བློ་བརྟན་དུག་ལྔའི་རྟོག་
པ་ཆུང་། །སྐལ་བཟང་དམ་གཙང་ཁྱེད་དང་ཁྱེད་འདྲ་བས། །གཞུང་འདི་མཇལ་ན་བྱིན་
བརྒྱུད་ཡེ་ཤེས་མཆོག །ཐོབ་པར་ངེས་ཀྱི་ངེས་ཤེས་ཡང་ཡང་སྐྱེད། །ཀུན་མཁྱེན་བླ་མ་
རྫོགས་པའི་སངས་རྒྱས་དེའི། །བྱིན་རླབས་འོད་སྣང་གང་ལ་རེག་གྱུར་པ། །རྟོགས་
གྲོལ་དུས་མཉམ་མངོན་སུམ་ཚད་མ་སྟེ། །གྲུབ་བརྒྱའི་སྤྱི་མེས་ཀུན་མཁྱེན་བླ་མ་ཡིན། །
184

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྟོགས་པའི་དབང་ཕྱུག་ལྷ་བཙུན་ཆེན་པོ་དང་། །དགོངས་པའི་ཀློང་བརྡོལ་རིག་འཛིན་
འཇིགས་མེད་གླིང་། །བསྟན་པའི་མངའ་བདག་གཏེར་ཆེན་བླ་མ་སོགས། །ཀུན་མཁྱེན་
གཞུང་ལས་བྱིན་བརྒྱུད་ཐོབ་པ་ཡིན། །དེ་ཚུལ་དགོངས་མཛོད་སྙིང་གི་གྲོགས་པོ་ཁྱེད། །དེ་
དང་འདྲ་བར་ཀུན་མཁྱེན་ལེགས་བཤད་མཆོག །དེ་ཚུལ་མཐོང་ནས་དོན་བརྒྱུད་ཡེ་
ཤེས་ཐོབ། །དེ་བཞིན་ཉིད་དབྱིངས་དགོངས་ཀློང་གྲོལ་གྱུར་ཅིག །ཅེས་ཀྱང་གསུངས་
སོ།། །།
ལུང་རྟོགས་བསྟན་པའི་ཉི་མའི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། ཆོས་ཐམས་ཅད་ལྷག་མེད་བུམ་པ་གང་བྱོས་སུ་
སྨྱོ་ཤུལ་ལུང་རྟོགས་བསྟན་པའི་ཉི་མ་རྒྱལ་མཚན་དཔལ་བཟང་པོའམ་རྒྱལ་སྲས་བྱང་
ཆུབ་རྡོ་རྗེས་གསན་ཏེ། བདག་ཉིད་ཆེན་པོ་འདི་ནི་ཆོས་རྗེ་དཔལ་སྤྲུལ་ལ་རང་མཁས་
ཀྱི་སློབ་མ་བཞི་བྱུང་བའི་ནང་ཚན། ལྟ་བ་རང་ལས་ལྷག་པ་སྨྱོ་ཤུལ་ལུང་རྟོགས་བསྟན་པའི་
ཉི་མ་ཞེས། ཞལ་སློབ་རྒྱུ་སྐར་གྱི་ཕྲེང་བའི་དབུས་ན་ཆུ་ཤེལ་དབང་པོ་ལྟར་མཁྱེན་བརྩེ་
ནུས་གསུམ། མཁས་བཙུན་བཟང་གསུམ་ལ་སོགས་དམ་པའི་ཚུལ་དགུས་མཛེས་པའི་
རྟོགས་པ་དོན་བརྒྱུད་ཀྱི་བདག་པོ་སྟེ། རྫ་སྟོད་འཇུ་བའི་ཡུལ་གྱི་ངག་རྒྱུན་ལས། སྨྱོ་ཤུལ་
ལུང་རྟོགས་མེད་ན་དཔལ་དགེ་རབ་ཆད་ཡིན་ཟེར་བའི་དཔེ་ལྟར། དཔལ་ཆེན་རྡོ་རྗེས།
ཆོས་བརྒྱད་བདུད་པོ་རོ་སྙོམས་ངང་དུ་ཞིག །བློ་བྱས་རི་མོ་ཀ་དག་དབྱིངས་སུ་ཡལ། །
རྫོགས་པ་ཆེན་པོའི་གནས་ལུགས་མངོན་དུ་མཛད། །ལུང་རྟོགས་བསྟན་པའི་ཉི་མར་
གསོལ་བ་འདེབས། །ཞེས་པ་འདི་སྐྱེས་མཆོག་འདིའི་དོན་གྱི་རྣམ་ཐར་དང་། སྐུ་འཁྲུངས་
པའི་ཡུལ་ནི་མདོ་ཁམས་སྡེ་དགེ་ཆོས་རྒྱལ་ཆེན་པོའི་མངའ་འབངས་སུ་སྨུག་པོ་གདོང་གི་
རིགས་ལས། རྡོ་རྗེ་འཆང་ངག་གི་དབང་པོ་དང་། གདུང་རུས་གཅིག་པ་སྨྱོ་ཤུལ་ཞེས་
185

ཡ་ཆེན་ཆོས་འབྱུང་།
པའི་འབྲོག་སྡེ་ནང་རབ་བྱུང་བཅུ་བཞི་པའི་ནང་སྐུ་བལྟམས། སྐུ་ཆུང་ངུའི་དུས་ནས་
བྱམས་སྙིང་རྗེ་བྱང་ཆུབ་སེམས་ལ་རང་བྱན་ཆུད་དེ་དམ་པའི་རང་རྟགས་རྩོལ་མེད་དུ་
མངའ་ཞིང་། འཕགས་པ་ཐུགས་རྗེ་ཆེནཔོའི་རིགས་སྔགས་ཐུགས་དམ་དུ་མཛད་པས་
བྱམས་སྙིང་རྗེ་བྱང་ཆུབ་སེམས་ལ་རང་བྱན་ཚུད། ལ་སྟོད་རྒྱལ་བ་བྱང་ཆུབ་ཀྱི་མདུན་
ནས་རྫོགས་ཆེན་གསན་པས་རྟོགས་པ་གཅིག་ཆར་བའི་ངོ་སྤྲོད་གནང་ཐུགས་རྗེ་ཆེན་
པོའི་རྣམ་འཕྲུལ་དུ་ལུང་བསྟན། དེ་ནས་ཡིད་ལྷུང་བླ་མ་དགའ་རབ་ལ་རྟོགས་འབུལ་
ཞུས་པས། ད་གཉིས་ཆར་བ་རེད་སོང་གསུངས། །
རྫོགས་ཆེན་དགོན་དུ་ཕེབས་རྒྱལ་སྲས་གཞན་ཕན་མཐའ་ཡས་དང་མཇལ། ཞོ་
འཐུང་གསུངས་ཕོར་པ་མེད་ཞུས་པས། རང་བྱུང་གི་ཀཱ་པ་ལ་མི་བཟེད་དམ་གསུངས།
ཁྱོར་བ་བཟེད་པས་རིག་པ་བཟང་གསུངས་ཐུགས་དགྱེས་ཚོར་ཆེན་པོ་གནང་། དེ་དང་
མཁན་པད་རྡོར་གཉིས་ཀྱི་མདུན་ནས་སྔ་འགྱུར་བཀའ་མ་རིན་པོ་ཆེ་སོགས་དབང་ཆོས་
མཐའ་ཡས་པ་གསན། རྒྱལ་སྲས་གཞན་ཕན་མཐའ་ཡས་ཀྱི་མདུན་ནས་བསྙེན་པར་
རྫོགས་པ་དགེ་སློང་གི་སྡོམ་པ་ཞུས། མཚན་ལུང་རྟོགས་བསྟན་པའི་ཉི་མ་གསོལ། དཔལ་
སྤྲུལ་རིན་པོ་ཆེས་མཚན་དེ་ཅུང་ཟད་ཐུང་དེ་རྗེས་རྒྱལ་མཚན་དཔལ་བཟང་པོ་གྱིས་
གསུངས་ཏེ། ལུང་རྟོགས་བསྟན་པའི་ཉི་མ་རྒྱལ་མཚན་དཔལ་བཟང་པོ་ཞེས། རྟེན་དགེ་
སློང་རྡོ་རྗེ་འཛིན་པ་གསེར་གྱི་རི་བོ་ལྟ་བུ་ཉེས་ལྟུང་གི་དྲི་མ་ཕྲ་མོ་ཙམ་གྱི་མ་གོས་པས།
གཏེར་ཆེན་ལས་རབ་གླིང་པས་མཁན་ཆེན་ཞི་འཚོའི་རྣམ་འཕྲུལ་དུ་ལུང་གིས་བསྔགས།
གླིང་སྤྲུལ་མདུན་རྒྱལ་བའི་བཀའ་འགྱུར། མི་འགྱུར་ནམ་མཁའི་རྡོ་རྗེ་ནས་ངེས་དོན་ཐར་
ལམ་དཀར་པོ། མཁའ་འགྲོ་གསང་བ་སྙིང་ཐིག་དང་། ཡང་ཏིག་གསང་སྤྱོད་རྡོ་རྗེའི་ལམ་
བསྟན་སོགས་ཟབ་ཆོས་མང་པོ་གསན། མདོ་མཁྱེན་བརྩེ་ཡེ་ཤེས་རྡོ་རྗེ་ལས་ཡུམ་ཀའི་
དབང་། བླ་མ་མི་ཕམ་ལས་སྤྱི་དོན་འོད་གསལ་སྙིང་པོ་གསན།
186

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཁྱད་པར་ནང་ཐུན་མིན་གྱི་རིགས་བདག་ཚེ་རབས་ལས་ཀྱི་བླ་མ་དཔལ་སྤྲུལ་
རིན་པོ་ཆེ་ཡིན་པས། ཐོག་མར་མཇལ་སྐབས་འཇམ་དཔལ་མཚན་བརྗོད་ཀྱི། ཕྱག་བྱར་
འོས་པ་བླ་མའི་རབ། ཅེས་པ་དང་ཚིག་མཚམས་འཕྲད་པས། དེ་རྟེན་འབྲེལ་བཟང་
གསུངས་བསྐྱར་ཟློས་མཛད་ནས་ཐུགས་དགྱེས་ཚོར་ཆེན་པོ་གནང་། ཕ་བུ་འཕྲད་པ་
བཞིན་ཐུགས་བརྩེས་རྗེས་སུ་བཟུང་། དེ་ནས་བཟུང་མི་ལོ་ཉེར་བརྒྱད་ཀྱི་བར་དུ་ཉེ་
གནས་ཀྱི་ཚུལ་དུ་དཔོན་སློབ་འབྲལ་མེད་དུ་འགྲོགས་ཏེ་མདོ་སྔགས་རིག་གནས་དང་
བཅས་པ་གང་གསུངས་པ་ཐམས་ཅད་མ་གསན་པ་ཚིག་གཅིག་ཀྱང་མེད། འདི་དང་མི་
ཉག་ཀུན་བསོད་གཉིས་ཀྱིས་བྱང་ཆུབ་སེམས་དཔའི་སྤྱོད་འཇུག་ཁོ་ན་ཚར་བརྒྱད་ཅུ་
ཙམ་དུ་གསན་པར་གྲགས། ཀུན་བསོད་ཀྱིས་འཕགས་བོད་གཉིས་ན་དཀོན་པའི་སྤྱོད་
འཇུག་གཞུང་ལུགས་ལྟར་འགྲེལ་པ་འགྲེལ་ཆེན་ལྡེབ་བདུན་བརྒྱ་ལྷག་པ་དེ་མཛད།
སྐྱེས་མཆོག་འདིས་ཉམས་ལེན་གྱི་གཙོ་བོ་སྤྱོད་འཇུག་དང་བྱང་ཆུབ་ཀྱི་སེམས་ཁོ་ན་གནང་།
རྒྱུད་བླ་དང་། མདོ་རྒྱན། གསང་སྙིང་རྩ་འགྲེལ་རྣམས་ཐུགས་ཐོག་ཏུ་བཞུགས་པ་སོགས་
མདོ་སྔགས་ཀྱི་གཞུང་ལུགས་རབ་འབྱམས་ཐུགས་ལ་མངའ། རྡོ་ཨ་རིག་ནང་དཔོན་
སློབ་རྣམ་གཉིས་ལྷན་དུ་བཞུགས་སྐབས་ངལ་གསོ་སྐོར་གསུམ་བཤད་ཁྲིད་སྦྲགས་མ་
གསན་པས། སྒྱུ་མ་ངལ་གསོ་སྐབས། སྣང་བའི་བདེན་འཛིན་འདི་བདེན་མེད་སྒྱུ་མའི་ཡོ་
ལངས་སུ་ཤར་བ་ཡིན་གསུངས། དེ་དུས་དཔོན་སློབ་རྣམས་འཚོ་མཐུན་དཀོན་པས་ཤིང་
སུར་དཀར་གྱི་རྩ་བ་སྐོལ་ཏེ་ཡུན་རིང་པོར་དཀའ་སྤྱད་མཛད། སྔ་དྲོའི་ཇ་བཏབ་ཐེངས་
རེ་ལ་ཉིན་དགུང་སོགས་ཆུ་ལན་གསུམ་བླུགས་ཏེ་སྐོལ་བས་ཁ་དོག་དྲི་རོ་ཇེ་ཞན་གྱིས་
དགོང་མོ་ཆུ་མདངས་ལས་མ་བྱུང་བར་ཨ་བུས་ཞལ་ཀྱལ་གྱིས་ཚུལ་དུ་འདི་རྫོགས་པ་
ཆེན་པོ་སྐུ་གསུམ་གྱི་ཇ་ཡིན་གསུངས། ལྕང་མ་རི་ཁྲོད་དུ་བཞུགས་དུས་ཨ་བུས་ལུང་
གཅེས་མ་རྒན་དྲན་ནམ་གསུངས། དེ་ཙམ་མི་དྲན་ལགས་ཞུས་པས། ཞག་བདུན་མར་
187

ཡ་ཆེན་ཆོས་འབྱུང་།
ཤེས་དྲིན་དྲན་སོགས་སྒོམས་གསུངས་པ་ལྟར་སྒོམ་པས། དེ་དག་བཅོས་མིན་ཐུགས་ལ་
འཁྲུངས་ཏེ་མ་རྒན་དང་འཕྲད་འདོད་རྒྱས་པར་ཞུས་པས། དཔལ་སྤྲུལ་རིན་པོ་ཆེས་ངས་
དཀོར་མ་ཟ་བྱས་ཀྱང་། ད་རེས་ཐེང་གཅིག་ལ་དཀོར་ཟ་རྒྱུ་ཅི་རྙེད་གྱིས་ལ་སོང་གསུངས་
པ་བཞིན་རྫ་ཆུ་ནས་ཡིད་ལྷུང་བར་སྡོམ་བུ་མཛད་དེ་བྱོན་པས་མ་རྒན་དང་འཕྲད། དཀོར་
ངན་འདི་ཕར་འདེད་ན་རྙེད་རྒྱུ་ཞིག་མིན། མི་དགོས་དུས་ཚུར་སྟེང་དུ་སྤུངས་པ་ལྟར་བྱེད་
འདུག་གསུངས། རྫོགས་ཆེན་ནག་ཆུང་མར་བཞུགས་དུས། ཨ་བུས་དགོངས་མོ་རྟག་
པར་སྐུ་བརྐྱངས་ཐབས་ཀྱི་ནམ་མཁའ་སུམ་ཕྲུགས་ཀྱི་ཉམས་བཞེས་ཚར་རེ་གནང་གི་
ཡོད། འདི་དུས་ནུབ་བརྒྱུད་མར་གྲུ་གུ་ནག་པོ་ཞིག་ཉར་ཚག་བྱེད་དུ་ཡོད་པར་རྨིས་པ་
ནུབ་གཅིག་ཨ་བུས་གྲུ་གུ་དེའི་སྣེ་ནས་བཤིག་པའི་དཀྱིལ་དུ་གསེར་གྱི་རྡོ་རྗེ་སེམས་
དཔའ་ཞིག་སྤྲོད་པ་དང༌། སྔ་ནས་དེ་ཡོད་པར་ཤེས་ན་དེ་འདྲའི་དཀའ་ལས་མི་དགོས་པར་
འདུག་སྙམ་གཟིམ་ལམ་དུ་རྨིས། ནུབ་གཅིག་ཨ་བུའི་ཞལ་ནས་ལུང་གཅེས་ཁྱོད་ཀྱིས་
སྒོམ་མི་ཤེས་ཨེ་ཟེར་གསུངས། མི་ཤེས་ཞུས་པས། ང་འདུག་པ་འདི་ལྟར་གྱིས་དང་མི་
ཤེས་རྒྱུ་མི་གསུངས། ནམ་མཁའི་ཁམས་འདི་མཐོང་ངམ། རྫོགས་ཆེན་དགོན་དུ་ཁྱི་ཟུག་
པ་ཐོས་སམ། རང་རེའི་གཏམ་སྨྲ་བ་གོ་འམ། སྒོམ་ཞེས་པ་དེ་ག་ཡིན་གསུངསཔའི་མོད་
ལ༑ ཡིན་མིན་གྱི་སྒྲོག་ལས་གྲོལ། ཁོ་ཐག་ནང་ནས་ཆོད། རིག་སྟོང་རྗེན་པའི་ཡེ་ཤེས་དེ་
དུས་རྟོགས་པ་ཡིན། ཕྱིས་དཔྱད་ན་མིག་ཤེས་རྣ་ཤེས་གཉིས་རིག་པ་ཡིན་ཅེས་པ་ལྟ་བུ་
ལས་མི་འདུག་ཀྱང་། བླ་མའི་མན་ངག་གང་གི་སྙིང་བཞུགས་པ། ། ལག་པའི་མཐིལ་ན་
གནས་པའི་གཏེར་མཐོང་འདྲ། ཞེས་པ་ལྟར། བླ་མ་གྲུབ་ཐོབ་དང་མཇལ་ནས་དོན་
བརྒྱུད་ཀྱི་དགོངས་པ་སྙིང་ལ་འཕོས་པ་ཡིན་པས་བརྒྱུད་པ་འདི་མོས་གུས་ཀྱིས་གྲོལ་བ་
གནད་དུ་ཆེ་གསུངས། གཤེན་རྗེ་སྒྲུབ་ཕུག་ཏུ་ཡེ་ཤེས་བླ་མའི་ཧཱུཾ་སྦྱངས་སྐབས་སྣང་སྲིད་
ཟང་ཐལ་དུ་ཤར། དཔལ་ཆེན་རྡོ་རྗེས་བེའུ་ཡིན་མདོག་གི་ཁ་ལ་ཕུར་པ་ཞིག་བཟུང་སྟེ་
188

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཁྱེར་བས། ཐུགས་ལ་ཕན་པ་བྱུང་གསུངས། གནས་འདིར་ཆོས་དབྱིངས་མཛོད་གསང་བ་
སྙིང་པོ་སོགས་ཚིག་གི་སྤྲོས་པ་ཙམ་མིན་པར་དོན་གྱི་མན་ངག་མྱོང་ཐོག་ཏུ་ཕབ་སྟེ་རྡོ་རྗེ་
ཐེག་པའི་བསྐྱེད་རྫོགས་ཀྱི་གནད་རྒྱུད་དོན་གྱི་མན་ངག་མཐའ་ཡས་པའི་ཟབ་ཆོས་མང་
པོ་གསན། མདོར་ན་ཀུན་མཁྱེན་ཡབ་སྲས་ཀྱི་གསུང་རབ་མཛོད་ཆེན་བདུན། ཡང་ཏིག་
བཞི། ངལ་གསོ་སྐོར་གསུམ། ཡེ་ཤེས་བླ་མ་སོགས་འོད་གསལ་གསང་བ་སྙིང་ཐིག་གི་
རྒྱུད་ལུང་མན་ངག་དང་བཅས་པ་རྫོགས་པར་གནང་སྟེ་རྟོགས་པ་དོན་གྱི་རྒྱལ་ཚབ་ཏུ་
དབང་བསྐུར། ཨ་བུ་རང་གི་ཐུགས་དམ་མཛོད་བདུན་དང་ཡེ་བླ་བཅས་གནང་བ་
མཚལ་བྲིས་ཀྱི་མཆན་རྟགས་བཀོད་པ་ཅན་ཤུ་གུ་ཤར་དཔེ་མཛོད་དུ་ད་ལྟ་ཡང་མཇལ་རྒྱུ་
ཡོད། ཨ་བུའི་བཀས་ཁྱེད་རྫོགས་ཆེན་གངས་ཁྲོད་དུ་སོང་ལ་སྒོམས་གསུངས་པ་བཞིན་
རྫོགས་ཆེན་གངས་ཁྲོད་གོང་མར་ལོ་གསུམ་བར་དུ་རྟོག་མེད་ནམ་མཁའ་ཟས་གསོལ་
གྱི་ངང་ལ་སྙིང་པོའི་སྒྲུབ་པ་ལ་གཞོལ། ལྷག་པའི་ལྷ་རབ་འབྱམས་ཀྱི་ཞལ་གཟིགས་འོད་
གསལ་རྫོགས་པ་ཆེན་པོ་རང་སྣང་རིས་མེད་ཀྱི་ཆོས་སྐུའི་དགོངས་པ་མངོན་དུ་གྱུར་ཏེ་
ལྷུན་གྲུབ་སྣང་བ་བཞི་ཚད་དུ་ཕྱིན། ལོ་གསུམ་གྲུབ་པ་དང་བླ་མ་མཇལ་དུ་བྱོན་པར་ཨ་
བུས་ཁྱོད་འཚོ་བ་སྡུག་པོ་བྱུང་ངམ་གསུངས། འཚོ་བ་ཡེ་མེད་ཀྱང་ཉིད་ཀྱི་བཀའ་དང་མི་
འགྱུར་རྡོ་རྗེའི་ཞབས་བརྟན་ལ་དམིགས་སྐྱིད་པོ་བྱུང་ཞུས་པས། རྣལ་འབྱོར་དམ་ཚིག་མ་
ཉམས་ན། །འཚོ་བ་སྣང་སྲིད་ལྷ་འདྲེས་སྦྱོར། །ཟེར་བ་དེ་ཁྱེད་འདྲ་བ་ཡིན་གསུངས་ནས།
ཐུགས་ཤིན་ཏུ་དགྱེས་ཚོར་མཛད། དགུང་གྲངས་བཞི་བཅུའི་ནང་ཉིན་གཅིག་ལུང་
གཅེས་གསུངས་ཏེ། སློབ་དཔོན་བཱི་མ་ལའི་རྣམ་འཕྲུལ་ཞིག་ད་ཚོད་ཕེབས་སུ་ཉེ་ཡང་
ངས་མི་མཇལ་བ་འདྲ། ཁྱེད་ཀྱི་མཇལ་ཡོང་། ད་ཁྱེད་རང་རང་ཡུལ་དུ་སོང་ལ་རི་ཁྲོད་
གཅིག་ཏུ་སྡོད་ནས་འཁོར་སྐྱོངས་གསུངས་པ་བཞིན་རང་ཡུལ་སྨྱོ་ཤུལ་ལུང་དུ་ཕེབས་
ནས། རྫོང་དཀར་ནག་དང་། རྒྱ་སྡུག་རི་ཁྲོད་སོགས་རི་བྲག་ནག་ཚལ་རྣམས་སུ་གྲོགས་
189

ཡ་ཆེན་ཆོས་འབྱུང་།
བྱ་དང་རི་དྭགས། འཚོ་བ་རྟོག་མེད་ནམ་མཁའི་ཟས་གསོལ། ན་བཟའ་ན་བུན་དང་
ཆར་སྤྲིན། གནས་བྲག་ཕུག་དང་ཤིང་དྲུང་ངེས་མེད་ཀྱི་མི་མེད་ལུང་སྟོང་ཁོ་ན་འགྲིམ་སྟེ་
སྒྲུབ་པའི་རྒྱལ་མཚན་བཙུགས་ནས་རྗེ་བཙུན་མི་ལའི་རྣམ་ཐར་དང་མཉམ་པ་མཛད།
སྙིང་པོའི་སྒྲུབ་པ་ལ་གཞོལ། འཇམ་དབྱངས་མཁྱེན་བརྩེ་དབང་པོའི་མདུན་དུ་བྱོན་སྙིང་
ཐིག་ཡ་བཞི་སོགས་ཟབ་ཆོས་མང་དུ་གསན། དེ་དུས་ཀུན་མཁྱེན་ཆེན་པོའི་ཞལ་ཐང་
དང་དབུ་ཀླད་འཇིགས་མེད་གླིང་པའི་དབུ་སྐྲ་བཅས་གནང་ནས་གསང་བ་སྙིང་ཐིག་གི་
བསྟནཔའི་བདག་པོར་བཀའ་གཏད། ཀོང་སྨྱོན་སྦས་པའི་རྣལ་འབྱོར་དང༌། རྗེ་དབོན་
ཀུན་གྲོལ་རྣམ་རྒྱལ་གྱི་སྐྱེ་མཐར་བསྔགས། ཕྱིས་ཞལ་ཐང་འདི་ལ་བརྟེན་ནས་སྒྲུབ་པ་
མཛད་པས་ཀུན་མཁྱེན་གྱི་ཞལ་གཟིགས་ནས་དོན་བརྒྱུད་ཀྱི་དགོངས་པའི་རྟོགས་པ་
ཐུགས་ལ་འཕོས། གདན་ས་དེར་མགོ་ཚ་བླ་མ་བརྟན་འཕེལ། འཇམ་དབྱངས་བློ་གཏེར་
དབང་པོ། འཇམ་མགོན་མི་ཕམ་རིན་པོ་ཆེ་སོགས་ལ་ཨ་བུའི་གསུང་རྒྱུན་གྱིས་བརྒྱན་
པའི་ཡེ་ཤེས་བླ་མའི་ཁྲིད་ཕུལ། བློ་གཏེར་དབང་པོས་འཇམ་དབྱངས་ཆོས་ཀྱི་བློ་གྲོས་
ལ་ཕུལ་བས། དེ་ཉིད་ཀྱི་རྟོགས་བརྗོད་ལས། འཇམ་དབྱངས་བློ་གཏེར་དབང་པོ་ལས། །
ལུང་རྟོགས་བསྟན་པའི་ཉི་མ་ཡི། །མན་ངག་སྙིང་ཐིག་མྱོང་ཁྲིད་ཞུས། གསུངས་པ་ཡང་
འདི་ཡིན་པས་མན་ངག་མྱོང་ཁྲིད་ཆེན་མོ་ཞེས་ཐུགས་གཙིགས་ཆེན་པོ་མཛད། བློ་གཏེར་
དབང་པོས་ཉམས་བཞེས་གནང་སྟེ་སྙན་བརྒྱུད་ཀྱི་ཡིག་ཆ་མཛད་འདུག་པར་ཉམས་གོང་
འཕེལ་གྱི་སྣང་བའི་བར་མྱོང་ཐོག་ནས་གཟིགས་པར་བཀོད་འདུག་པ་དེ་ལགས། རྒྱལ་
སྲས་གཞན་ཕན་མཐའ་ཡས་གཤེགས་ཤུལ་དུ་རྙིང་ཕྱོགས་ལ་གོ་བ་ཆགས་མཁན་རབ་
སྨྱོ་ཤུལ་ལུང་རྟོགས་ཡིན་ཅེས། འཇམ་མགོན་མི་ཕམ་རིན་པོ་ཆེས་བསྔགས་བརྗོད་ཡང་
ཡང་མཛད། ཕྱིས་སུ་ཡང་སྙིང་ཐིག་དང་ཡེ་ཤེས་བླ་མའི་སྐོར་ལ་དོགས་དཔྱོད་ཀྱི་དྲི་
ཡིག་མང་པོ་འབྱོར། ཀཿཐོག་རྡོ་རྗེ་གདན་དུ་བྱོན་སྐུ་འབུམ་རིང་མོ་ཞབས་བསྐོར་དང་།
19)

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བྱང་སེམས་ཕུག་ཅེས་པར་རི་དྭགས་དང་རྔོན་པ་མ་གཏོགས་མིའི་རྒྱུ་འགྲུལ་མེད་པའི་
གནས་སུ། རྟོག་མེད་ནམ་མཁའི་རྣལ་འབྱོར་ལ་ལོ་གསུམ་བཞུགས། འདི་དུས་རྩྭ་ཀུ་ཤ་
སྟག་ཏུ་མཐོང་སྣང་སོགས་སློང་ཚད་སྣ་ཚོགས་བྱུང་བ་རང་ཡལ་དུ་སོང་། དེར་བླ་མ་
ཡོད་པ་ཙམ་མི་སུས་ཀྱང་མ་ཤེས། དེ་ནས་རང་ཡུལ་ཤུ་གུ་ཤར་དུ་ཕེབས་སྤྱོད་འཇུག་དང་།
ངལ་གསོ་བསྐོར་གསུམ་གྱི་ཉམས་བཞེས་གནང་སྟེ་ལོ་བཅུ་གསུམ་བཞུགས། བཀའ་
མའི་བསྙེན་པ་མཛད་པས་མདུན་རྟེན་ཕུར་བུ་གར་འཁྲབ་པ་སོགས་བསྐྱེད་རྫོགས་ཀྱི་
གདིང་ཚད་མངོན་དུ་གྱུར། བླ་མའི་བཀའ་བཞིན་སྐལ་ལྡན་གྱི་སློབ་མ་དཔག་ཏུ་མེད་པ་
ལ་འོད་གསལ་གསང་བ་སྙིང་ཐིག་གི་ཟབ་ཆོས་མཐའ་ཡས་པ་གསུངས། ཆོས་ནམ་
གསུངས་སྐབས་མི་རྣམས་རང་བཞིན་གྱིས་བསམ་གཏན་ལ་གནས། ཉག་བླ་པདྨ་
བདུད་འདུལ་གྱི་ཆོས་སྒར་དུ་གདན་ཞུས་བཞིན་ཕེབས། དེར་གྲུབ་ཆེན་གྱི་དངོས་སློབ།
ཉག་བླ་རང་རིག་རྡོ་རྗེ། ཉག་བླ་ཡེ་ཤེས་རྡོ་རྗེ། ཉག་བླ་འོད་ཟེར་རྡོ་རྗེ་དང་། དགའ་རབ་
རྡོ་རྗེ་སྟེ་རྡོ་རྗེའི་མཚན་ཅན་བརྒྱ་རྩར་གྲགས་པ་སོགས་གཙོ་བོར་བྱས་པའི་གྲུབ་རྗེ་པདྨ་
བདུད་འདུལ་སློབ་ཚོགས་རྣམས་དང་། གཞན་ཡང་འཕེལ་ཚ། སྐུ་ལུང་། ཤིང་ལང་བྲག་
དཀར་སོགས་ཀྱི་ཕྱོགས་འདུས་བརྒྱ་སྟོང་མང་པོ་ལ་ཆོས་འཁོར་བསྐོར་ཏེ་ལོ་དགུར་
བཞུགས། སྤོང་དག་ལན་བདུན་མཛད། རྙིང་མ་མཚན་ཉིད་པ་བཀའ་མས་གཞུང་
བསྲངས། གཏེར་མས་ཟུར་བརྒྱན་དགོས་གསུངས་ཏེ། སྔ་འགྱུར་བཀའ་མའི་གཙོས་
རྫོགས་ཆེན་སྙིང་ཐིག་སོགས་ཟབ་ཆོས་མང་དུ་གསུངས། དགུང་ལོ་དྲུག་ཅུའི་ནང་རང་
ཡུལ་དུ་ཕེབས། ཁྲོམ་གྱི་པདྨ་རི་མཐོར་ཆ་ཐེར་བརྒྱ་ཕྲག་མང་པོའི་ཆོས་སྒར་བཏབ་སྟེ་
བཞུགས། ཀུན་མཁྱེན་ཡབ་སྲས་ཀྱི་གསུང་རབ་རྣམས་ཀྱི་གཙོས་རྫོགས་ཆེན་གསང་བ་
སྙིང་ཐིག་གི་ཆོས་འཁོར་བསྐོར་ནས་སྐལ་ལྡན་གྱི་གདུལ་བྱ་དཔག་ཏུ་མེད་པ་རྗེས་སུ་
བཟུང་། ཡུལ་གྲུ་ཐམས་ཅད་དཀར་འབྱམས་ཡུག་གཅིག་ཏུ་གྱུར་ཏེ། མི་སྐྱ་ཕོ་མོ་ཡན་
19]

ཡ་ཆེན་ཆོས་འབྱུང་།
ཆད་དཀོན་མཆོག་གསུམ་དང་། སྦྱོར་དངོས་རྗེས་གསུམ་མི་ཤེས་པ་སུ་ཡང་མེད།
གནས་འདིར་བཱི་མའི་རྣམ་རོལ་མཁན་ཆེན་ངག་དབང་དཔལ་བཟང་རྗེས་སུ་བཟུང་།
རྫོགས་ཆེན་གསང་བ་སྙིང་ཐིག་གི་རྒྱུད་ལུང་མན་ངག་ཐམས་ཅད་གདམས་གཏད་
མཛད་དེ་རྒྱལ་ཚབ་ཏུ་མངའ་གསོལ། སྐུའི་ཟག་པ་ཐམས་ཅད་རྡོ་རྗེ་སེམས་དཔའི་རང་
བྱུང་གི་ཤེལ་རྡོ་ཤ་སྟག་ཏུ་གྱུར་པ་ལུང་རྟོགས་ཆབ་ཤེལ་དུ་གྲགས་པ་དེང་སང་གི་བར་
མཇལ་རྒྱུ་ཡོད། རྒྱུན་གྱི་ཐུགས་དམ་ཁྲིགས་བཅད་ཐུན་བཞིའི་རྣལ་འབྱོར་ལས་ནམ་ཡང་
མི་གཡེལ་བ་དང༌། གར་བཞུགས་ཐམས་ཅད་དུ་ཐུན་བཞི་ཆག་མེད་མཛད། ཆོས་སྒར་
དེར་མི་རྣམས་སླེབས་པ་ཙམ་གྱིས་ཐ་མལ་གྱི་འཁྲུལ་རྒྱུན་ཆད་དེ་སེམས་ཉིད་རང་བཞིན་
གྱི་བསམ་གཏན་ལ་གནས། ཐ་ན་བྱ་དང་རི་དྭགས་ཚུན་ཆད་བགས་ཡངས་ལྷོད་པོར་
དལ་འགྲོས་ཀྱིས་རྩེན་པ་དང་། སྒར་མདུན་འདིར་ཡིད་ལེ་ཆུ་ཞེས་པའི་གཙང་ཆུ་འབབ་
ཀྱི་ཡོད་པ་རྒྱང་གྲགས་ཙམ་དུ་ཆུ་སྒྲ་མེད་པར་འཇམ་ཐལ་དུ་འབབ་པས་ཡུལ་མི་རྣམས་
ཀྱིས། སྨྱོ་ཤུལ་ལུང་རྟོགས་བཞུགས་སྒར་དུ་འབྱུང་བ་ཆུ་ཡང་ངག་བཅད་ཀྱིས་བསམ་
གཏན་སྒོམ་གྱི་འདུག་ཟེར་སྲོལ་དར། རྫོགས་ཆེན་རིན་པོ་ཆེ་ཐུབ་བསྟན་ཆོས་ཀྱི་རྡོ་རྗེས།
ཆོས་རྗེ་དཔལ་སྤྲུལ་གཤེགས་རྗེས། མདོ་ཁམས་འདིར་རྫོགས་ཆེན་གྱི་གནད་མ་ནོར་བ་
སྟོན་མཁན་ཉིད་ཙམ་དུ་ཟད་པས། རྫོགས་ཆེན་དགོན་དུ་ཕེབས་དགོས་ཞེས་ཆེད་ཕེབས་
མཛད་ཀྱང་། དཔལ་སྤྲུལ་རིན་པོ་ཆེས་ང་ལ་རང་ཡུལ་དུ་རི་ཁྲོད་གཅིག་བཟུང་ལ་སྡོད་
དང་སློབ་དཔོན་བི་མ་ལའི་སྤྲུལ་པ་མཇལ་ཡོང་ཞེས་གསུངས་པ་བླ་མའི་བཀའ་ཡིན་པས་
གནས་གཞན་དུ་ང་མི་འགྲོ་གསུངས་ནས་མ་ཕེབས། ལོ་ལྟར་བཞིན་དབྱར་དགུན་གྱི་
དུས་ཆོས་སྙིང་ཐིག་གི་ཁྲིད་རྒྱུན་ཚུགས་པས། རིགས་དང་ཡོན་ཏན་གྱི་མཐོ་བའི་སྐྱེས་
ཆེན་སྤྲུལ་པའི་སྐུ། ནག་ཐར་བསོད་ནམས་མཆོག་གྲུབ། བཱི་མའི་རྣམ་སྤྲུལ་མཁན་ཆེན་
ངག་དབང་དཔལ་བཟང་སོགས་བསྟན་པའི་སྲོག་ཤིང་མང་པོ་དང་། གཞན་ཡང་བླ་མ་
192

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
སློབ་དཔོན། རབ་བྱུང་། སྔགས་པ། སྒོམ་ཆེན། ཁྱིམ་པ་ཕོ་མོ་སོགས་བྱང་མགོ་སེར་ནས།
ལྷོ་ཚ་བ་རོང་ཚུན། མདོ་ཁམས་འདིའི་སྐལ་ལྡན་ལས་ཅན་དཔག་ཏུ་མེད་པ་འདུས། དེ་
དག་ལ་ཆོས་ཀྱི་རྣམ་གྲངས་སོ་སོའི་སྐལ་བ་བཞིན་བསྩལ་ཞིང་། ཁྱད ་པར་བཀའ་ཁྲིད་
གསུང་དུས། སྤོམ་ཡོར་དང་། ཚིག་སྤྲོས་ཙམ་མིན་པར་མངོན་སུམ་རང་ཐོག་ཏུ་གནད་ལ་
དབབ། ཉམས་མྱོང་དམར་ཁྲིད་ཀྱི་སྒོ་ནས། མན་ངག་སྙན་བརྒྱུད་ཆེན་མོ་མྱོང་ཁྲིད་དུ་
གནང་བས། རྟོགས་པ་འཁྲུལ་མེད་དུ་ངོ་འཕྲོད་ནས་མྱོང་རྟོགས་ཀྱི་གདེངས་ཚད་ཅན་ཤ་
ངག་རྒྱུན་ལ་སྨྱོ་ཤུལ་ལུང་རྟོགས་ལ་རྫོགས་ཆེན་ཞུས་ནས་ངོ་མ་འཕྲོད་པ་
སྟག་བྱུང་། 
མེད་ཅེས་གྲགས་པ་དོན་གནས་སུ་གྱུར། ཡུལ་མི་ཐམས་ཅད་ཀྱི་དམར་ཆོག་སྤོང་བ་དང་།
རི་དྭགས་རྔོན་རྒྱག་སྤོང་བ་དང་། རྐུ་རྒྱ་ཇག་སྤོང་དང་། སྲོག་གཅོད་སྡིག་སྤོང་དང་། མ་ཎི་
དང༌། མདོ་སྐལ་གསེར་གསུམ། སྤྱན་རས་གཟིགས་ཀྱི་མདོ་ཟ་མ་ཏོག་སོགས་རྡོ་ལ་བརྐོ་
བ་དང་། ཡིག་དྲུག་དང་། སི་དྡྷི་དུང་འཕྱུར་བགྲང་མཁན་སོགས་ཡུལ་ཕྱོགས་ཀྱི་ཁྱིམ་པ་
ཕོ་མོ་ཡན་ཆོས་ལ་བློ་འགྱུར་ཏེ་དཀར་འབྱམས་སུ་བསྒྱུར། གང་དུ་བཞུགས་པའི་གནས་
དེར་སད་སེར་དང་། མི་ཕྱུགས་ནད་རིམས་ཀྱི་མནར་བ་སོགས་ཐུགས་གཏད་མཛད་པ་
ཙམ་གྱིས་བཟློག་ཅིང་ཞི་བ། གདུལ་བྱ་སོ་སོའི་རེ་བ་ཡིད་བཞིན་དུ་སྐོང་ལ་ཡིད་བཞིན་
གྱི་ནོར་བུ་བཞིན་དུ་དབང་འབྱོར་བ་སོགས་ཆོས་ཀྱི་ཕྲིན་ལས་འགྲན་དུ་མེད་པར་
བཞུགས། དེ་ལྟར་དགུང་གྲངས་བདུན་ཅུ་རྩ་གཉིས་བར་དུ་བསྟན་འགྲོ་ཡོངས་ཀྱི་དཔལ་
མགོན་དུ་བཞུགས་ནས་སྐུ་སྙུན་ཚུལ་བསྟན་སྐབས་ཞབས་བསྟན་ཕུལ་བས། དེས་མི་
ཕན་ཕུང་པོ་གཙང་མ་རྙེད་ན་གྲོང་འཇུག་བྱེད་ཆོག་གསུངས་ཀྱང་དུས་དབང་གིས་མ་རྙེད།
དེ་ལྟར་ཟླ་བ་ལྔ་པའི་ཚེས་བཅུ་བདུན་སྔ་དྲོ་ཉི་མ་རྩེ་ཤར་ལ། རྒྱ་གྲོལ་རྣལ་འབྱོར་ནམ་
ལངས་ཉི་ཤར་འདྲ། །ཆོས་སྐུའི་སྣང་བ་ཡིན་ནོ་ཨེ་མ་ཧོཞེས་པ་དེ་འདས་རྗེས་ཀྱི་ཚུལ་དུ་
གསུངས་ཏེ་རེ་ཞིག་དགོངས་པ་གདོད་མའི་དབྱིངས་སུ་བསྡུས་སོ། །
193

ཡ་ཆེན་ཆོས་འབྱུང་།
སྐུ་གཤེགས་རྗེས་རྩམ་པ་ཁུག་ཆུང་ཞིག་ལས་ཡོ་བྱད་རིགས་གཞན་གང་ཡང་མ་
བྱུང་བ་བཀའ་གདམས་པའི་གཏད་སོ་བཞི་པོ་མཐར་ཕྱིན་པར་མཛད། སྐུ་གདུང་རིན་པོ་
ཆེ་ཞུགས་འབུལ་སྐབས་ནམ་མཁའ་མཐིང་ཞུན་གྱི་མདོག་ལྟར་རབ་དུ་དྭངས་པའི་ངོས་
ལ་འཇའ་འོད་སྣ་ཚོགས་ཀྱི་དྲྭ་བ་འཁྲིགས་ཤིང་། མེ་ཏོག་འདྲེས་པའི་སྦྲང་ཆར་སིལ་མ་
ཕྱོགས་ཀུན་དུ་འཐོར། དཀར་ཕྱོགས་ཀྱི་ལྷ་རྣམས་ཀྱིས་མཆོད་པའི་མཚན་མ་སྒྲ་དང་གླུ་
དབྱངས་སོགས་ཀུན་གྱི་ཐོས། འབྱུང་བའི་གནོད་པ་དང་བྲལ་བའི་གདུང་དང་རིང་
བསྲེལ་སོགས་དཔག་ཏུ་མེད་པ་བྱོན་ནས་སྐྱེ་དགུ་རྣམས་དད་པའི་ས་ལ་བཀོད་པར་
མཛད་དོ། །སྐུའི་སྐྱེ་བ་དེ་མ་ཐག་པ་མཁན་ཆེན་ངག་དབང་དཔལ་བཟང་གིས་ངོས་འཛིན་
གནང་བ་ལུང་སྤྲུལ་བློ་གྲོས་བཤད་སྒྲུབ་བསྟན་པའི་ཉི་མ་ཞེས་བླ་མ་དམ་པ་དེའོ། །ཐུགས་
སྲས་ཞལ་སློབ་ཀྱི་ཚོགས་ཀྱང་། ལས་རབ་གླིང་པ། མཐུ་སྟོབས་གླིང་པ་སྟེ་ཉི་ཟླ་ལྟ་བུའི་
གཏེར་ཆེན་གཉིས། མཁན་ཆེན་ངགདབང་དཔལ་བཟང་། མཁན་ཆེན་རྡོ་རྗེ་བསམ་གྲུབ།
མཁན་ཆེན་རྒྱལ་མཚན་འོད་ཟེར། མཁན་ཆེན་བསྟན་འཕེལ་བཟང་པོ་སྟེ། གསེར་རི་ལྟ་
བུའི་མཁན་ཆེན་བཞི། གསེར་ཏོག་སྤྲུལ་སྐུ། ནག་ཐར་སྤྲུལ་སྐུ། སྤྲུལ་སྐུ་རང་རིག་རྡོ་རྗེ།
སྤྲུལ་སྐུ་བསྟན་འཛིན་བཟང་པོ་སྟེ་སྤྲུལ་པའི་སྐུ་མཆོག་བཞི་དང༌། གླིང་མདའ་ནོར་ཁོ། ལྷ་
བཟོ་རིག་འཛིན། རྟ་ཁོག་བླ་མ་པདྨ་བློ་གསལ། འཕེལ་ཚ་པདྨ་རྡོ་རྗེ་སོགས་བསྟན་པ་
འཛིན་པའི་སྐྱེས་བུ་དམ་པ་ཤ་སྟག་བྱོན་ཏེ་རྒྱལ་བསྟན་རིན་པོ་ཆེ་ལ་བྱ་བ་རྒྱ་ཆེར་མཛད་
དོ༑ ༑དེ་ཐམས་ཅད་ཀྱི་ནང་ནས་ནང་རྟོགས་པ་དོན་བརྒྱུད་ཀྱི་བདག་པོ་དཔལ་སྤྲུལ་
རིན་པོ་ཆེས་ལུང་བསྟན་པ་བཞིན་བཱི་མའི་རྣམ་རོལ་རྡོ་རྗེ་འཆང་ངག་གི་དབང་པོའོ། །
ཞལ་སློབ་རྣམས་ཀྱིས་ས་རྡོ་ལས་བསྐྲུན་པའི་གདུང་རྟེན་ཞིག་བཞེངས་པ། དུས་བཟང་
ལ་འཇའ་འོད་འཁྲིགས་པ། མི་མ་ཡིན་གྱི་སྐོར་བ་བྱེད་པ་སོགས་ཀུན་གྱི་མཐོང་བ་བྱུང་།
གདུང་བདུན་མཁན་བླ་མས་གསོལ་བ་བཏབ་པས། དཔལ་ཆེན་བཛྲ་ཀུ་མ་ར། །ཁྱོད་དང་
194

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྐྱེ་བ་བཅུ་གསུམ་འགྲོགས། །བཟང་ངན་ལས་ཀྱི་འབྲེལ་བ་ཀུན། །པད་འོད་ས་ལ་འདྲེན་
པར་མཆི། །ཞེས་སློབ་མ་ལས་ལྡན་སོ་སོའི་ངོར་སྐུ་དང་གསུང་གི་སྣང་བ་མང་དུ་བྱོན་པ་
སོགས་འབྲེལ་ཚད་དོན་ལྡན་དུ་བཞུགས་པ་ལགས་སོ། །
མཁན་ཆེན་རྡོ་རྗེ་འཆང་ངག་དབང་དཔལ་བཟང་གི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། རྡོ་རྗེ་འཆང་ངག་གི་དབང་པོས་འོད་གསལ་
རྫོགས་པ་ཆེན་པོའི་རྒྱུད་ལུང་མན་ངག་རྣམས་གསན་ཏེ། དེ་ཡང་དཔལ་མགོན་བླ་མ་
དམ་པ་མཁན་ཆེན་རྡོ་རྗེ་འཆང་ངག་དབང་དཔལ་བཟང་པོ་མཆོག་ནི། རབ་བྱུང་བཅོ་
ལྔའི་ནང་ཚན་མྱོས་ལྡན་ཞེས་པ་ས་མོ་ཡོས་ཀྱི་ལོ་ཧོར་ཟླ་བཅུ་པའི་ཚེས་བཅུའི་སྔ་དྲོ་མདོ་
ཁམས་འབྲི་ཟླ་ཟ་མོ་སྒང་དང་ཉེ་བ་མདོ་ཁམས་ཀྱི་གནས་ཆེན་ཉེར་ལྔའི་ཡ་གྱལ་ཀཐོག་
ཤམ་པོ་རོང་གི་རྭ་བ་ཕྲིན་ལས་ཀྱི་གནས་མཆོག་སྔོན་བྱོན་སྐྱེས་ཆེན་དུ་མས་བརྟེན་པ་གླིང་
རྨོག་པདྨ་བྲག་དཀར་གྱི་ཉེ་འདབས་སུ་སྨུག་པོ་གདོང་གི་རིགས་གླིང་ཆེ་རྒྱུད་ཆུང་རྒྱུད་
འབྲིང་རྒྱུད་གསུམ་ཡོད་པའི་ཆུང་རྒྱུད་ལས་ཆད་པ། ལྷ་རུའི་ཇག་པ་མི་བདུན་གྱི་ནང་ཚན་
གླིང་ཕྲུག་ཨ་བཀྲ་ཟེར་བའི་རྒྱུད་ལས་ཆད་པ་སྨྱོ་ཤུལ་ཞེས་པའི་འབྲོག་སྡེ་ཆུང་ངུ་ཞིག་ཏུ།
ཡབ་རྣམ་རྒྱལ་དང་། ཡུམ་རྫ་སྟོད་འཇུ་པ་ཞེས་པའི་སྡེ་ཚན་འབྲི་ཆུ་ཁམས་པའི་རྒྱུད་པདྨ་
མཚོ་གཉིས་ཀྱི་སྲས་སུ་ངོ་མཚར་བའི་ལྟས་བཟང་པོ་དང་བཅས་འཁྲུངས། ཞག་གསུམ་
ཙམ་ནས་ལུས་གནད་དང་ལྡན་པས་ཕུར་པའི་བསྙེན་པ་སོགས་བཟླས་ཤིང་། དེ་ནས་
བཟུང་བྱིས་པའི་བསམ་སྤྱོད་མི་མངའ་ཞིང་། རྗེས་དྲན་དང་ལུང་བསྟན་སོགས་གྲུབ་
པའི་མཛད་སྤྱོད་ཐམས་ཅད་མ་སྦས་པར་གསལ། དགུང་ལོ་བདུན་པའི་ཐོག་ཡི་གེ་
བསྟན་དུས་བརྡ་བསྟན་པ་ཙམ་གྱིས་ཐོགས་མེད་དུ་མཁྱེན་པ་དང༌། བརྗོད་བྱེད་ཀྱི་སྒྲ་
195

ཡ་ཆེན་ཆོས་འབྱུང་།
དག་ཅིང་བརྗོད་དོན་ཡང་དངོས་བསྟན་ཐམས་ཅད་ཐུགས་ལ་གསལ་བ་སོགས་བྱིས་པ་
གཞན་དང་བསྒྲུན་དུ་མེད་པར་བཞུགས། ཞེ་ཆེན་རབ་འབྱམས་སྤྲུལ་སྐུས་རང་དགོན་
གྱི་སྤྲུལ་པའི་སྐུ་ཞིག་ཡིན་པས་བླུ་གཏོང་དགོས་ཚུལ་གསུངས་ཏེ་བསྟན་པ་རབ་འཕེལ་
ཞེས་མཚན་གསོལ། དེ་རྗེས་རྫོགས་སྤྲུལ་ལྔ་པས་གཙུག་ཕུད་བཞེས་མཚན་གཞོན་ནུ་
པདྨ་ལེགས་གྲུབ་ཅེས་གནང་། དེ་རྗེས་རྫི་ཕུ་ཞབས་དྲུང་བཅོ་བརྒྱད་པས་ངག་དབང་
དཔལ་བཟང་ཞེས་མཚན་བཏགས་ཏེ་འབྱུང་འགྱུར་གྱི་ལུང་བསྟན་མཛད། དེ་ནས་
ཐུགས་དགོངས་ལ་ཐེག་གསུམ་གྱི་ལམ་རྣམ་པར་དག་པའི་མངོན་རྟོགས་ནི་བླ་མ་དགེ་
བའི་བཤེས་གཉེན་ཁོ་ནར་རག་ལས་པས་བླ་མ་མཚན་ལྡན་ཞིག་བསྟེན་ཏེ་མཉེས་པ་
གསུམ་གྱི་སྒོ་ནས། མདོ་སྔགས་ཀྱི་གཞུང་ལུགས་དྲི་མ་མེད་པ་ལ་ཐོས་བསམ་སྒོམ་པའི་
ཤེས་རབ་ཡང་དག་པས་རང་དོན་ལམ་གྱི་རྟོགས་པ་སྐྱེས་པ་དང་། གཞན་དོན་འཆད་
རྩོད་རྩོམ་པས་རྒྱལ་བསྟན་རིན་པོ་ཆེའི་སྣང་བས་ཕྱོགས་མེད་དུ་ཁྱབ་པར་མཛད་པ་འདི་
དམ་པའི་རྣམ་ཐར་བླ་ན་མེད་པ་ཡིན་པར་དགོངས་ནས་བཤེས་གཉེན་མཇལ་བའི་ཐོག་
མ་ནི། ས་གསུམ་ན་འགྲན་ཟླ་དང་བྲལ་བ་རྒྱལ་སྲས་བྱང་ཆུབ་རྡོ་རྗེའམ་ལུང་རྟོགས་
བསྟན་པའི་ཉི་མ་རྒྱལ་མཚན་དཔལ་བཟང་པོ་ཞེས། རྫ་དཔལ་སྤྲུལ་རིན་པོ་ཆེ་འཇིགས་
མེད་ཆོས་ཀྱི་དབང་པོའི་ཞལ་སློབ་རྒྱུ་སྐར་གྱི་ཕྲེང་བའི་དབུས་ན་ཆུ་ཤེལ་གྱི་དབང་པོ་
བཞིན་མཁྱེན་བརྩེ་ནུས་གསུམ་དང་ལྡན་པ་དེ་ཉིད། བླ་མས་ལུང་བསྟན་པ་བཞིན་འདིའི་
ཕྱོགས་སུ་ཕེབས་ནས་གདན་སའི་གཙོ་བོ་ལྗོན་པ་ལུང་འདིར་མཛད། བླ་མ་བཀའ་དྲིན་
ཅན་འདི་སྔོན་རྒྱ་སྡུག་རི་ཁྲོད་དུ་བཞུགས་དུས། དམ་པ་འདི་དགུང་ལོ་ལྔ་ལ་གསོན་
སྐབས་ཡབ་ཀྱི་ཁྲིད་ནས་མཇལ་དུས་དགྱེས་ཚོར་ཚད་མེད་མཛད་དེ་རྗེས་སུ་བཟུང་ནས་
ཐུགས་ཀྱི་སྲས་སུ་མཛད། དགུང་གྲངས་བཅོ་ལྔ་ནས་མཁན་ཆེན་རྒྱལ་མཚན་འོད་ཟེར་
ནས་མཁན་པོ་དང་། ལས་སློབ་ཀུ་ལུང་མཁན་ཚུལ་ཁྲིམས་ནོར་བུ། དུས་གོ་བ་ཀརྨ་
196

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
དམ་ཆོས་འོད་ཟེར། གྲོགས་དན་པ་ཚེ་དབང་རིག་འཛིན། ལས་ཀྱི་ཁ་སྐོང་སྨིན་གླིང་
རྡོར་འཛིན་རྣམ་གྲོལ་རྒྱ་མཚོ་བཅས་དད་པའི་དགེ་འདུན་གྲངས་ཚང་བ་ལས་དགེ་ཚུལ་
གྱི་སྡོམ་པ་བཞེས་ཏེ་སྤང་བླང་གི་གནས་ཀུན་མངོན་ལྐོག་དང་ཚུལ་འཆོས་མེད་པར་ངེས་
འབྱུང་གི་ཐུགས་ཀྱིས་ཚུལ་བཞིན་ཉམས་སུ་བཞེས། ཁྱད་པར་བཀའ་དྲིན་མཚུངས་མེད་
བླ་མ་ལུང་རྟོགས་རིན་པོ་ཆེའི་མདུན་ནས་སྙིང་ཐིག་སྔོན་འགྲོའི་ཁྲིད་ནས་བཟུང་དངོས་
གཞི་ཟབ་ཁྲིད་སྙན་བརྒྱུད་ཀྱིས་བརྒྱན་པ་ཐམས་ཅད་བུམ་གང་བྱོས་སུ་གསན་ཅིང་
ཉམས་སུ་བླངས་པས་ནང་གི་ས་ལམ་གྱི་མངོན་རྟོགས་རྣམས་སྒྲ་ཇི་བཞིན་པར་ཀུན་
མཁྱེན་ཡབ་སྲས་ཀྱི་གསུང་རབ་རྒྱུད་གཞུང་དང་ཞུ་དག་ཕེར་བའི་རྟོགས་པ་མངོན་དུ་གྱུར།
ཀུན་མཁྱེན་ཆེནཔོའི་ཡེ་ཤེས་ཀྱི་སྐུས་རྗེས་སུ་བཟུང་ནས་ཞལ་ཡང་ཡང་གཟིགས། བླ་
མའི་ཞལ་ནས། ང་ལ་ཨ་བུས་བཱི་མའི་རྣམ་སྤྲུལ་ཞིག་འབྱོན་རན་འདུག་པས་ཁྱོད་ནས་
མཇལ་ཡོང་གསུངས་པ། ངག་དགའ་འདི་ཡིན་གསུངས། མདོར་ན་ལོ་དྲུག་གི་རིང་།
མཛོད་ཆེན་བདུན། ཡམ་ཏིག་བཞི། གསང་ཆེན་ངེས་པའི་རྒྱུད་སྡེ་རྣམས་ཀྱིས་གཙོ་བོར་
བྱས་པའི་གསང་བ་འོད་གསལ་སྙིང་ཐིག་གི་རྒྱུད་ལུང་མན་ངག་དང་བཅས་པ་ཐམས་
ཅད་རྫོགས་པར་ལྷག་མེད་བུམ་པ་གང་བྱོས་སུ་གནང་སྟེ་ནང་ཐུགས་ཀྱི་སྲས་གཅིག་
རྟོགས་པ་དོན་བརྒྱུད་ཀྱི་བདག་པོར་གྱུར། ཆོས་ཉིད་ཡིད་དཔྱོད་དུ་མ་སོང་བར་ཉམས་སུ་
བཞེས་པའི་ཁྱབ་བརྡལ་ནམ་མཁའི་དགོངས་པ་ཁོར་ཡུག་ཏུ་སོང་སྟེ་སྣང་བཞིའི་རྣལ་
འབྱོར་མཐར་ཕྱིན། ཁྲིད་དངོས་བཞིའི་ནུབ་བླ་མས་རྨི་ལམ་རྟོགས་གསུངས་པ་བཞིན།
ནམ་སྟོད་ལ་མཚོ་རྒྱལ་གྱིས་བརྒྱུད་གསུམ་རིག་འཛིན་བླ་མའི་ཐུགས་མཛོད་ཅེས་དཔེ་
པོད་གཅིག་གནང་བ་དང་། ནམ་སྨད་ལ་སྔར་ཆོས་རྒྱལ་མྱ་ངན་མེད་ཀྱིས་བཞེངས་པའི་
ཙེརྱའི་མཆོད་རྟེན་དེ་རྩེ་ནས་མར་ཞིག་སྟེ་ནུབ་ཕྱོགས་ཀྱི་རྒྱ་མཚོར་ཆུ་ལོག་ཆེན་པོ་ལུད་པ་
ལྟར་སོང་བས། རྒྱ་མཚོའི་མདོག་དམར་ལོག་གེ་སོང་བ་དང་། ནམ་མཁའ་ནས་སྒྲ་ཞིག་
197

ཡ་ཆེན་ཆོས་འབྱུང་།
ལ་རྒྱ་མཚོའི་ནང་གནས་སྲོག་ཆགས་བྱེ་བས་བདེན་པ་མཐོང་། ཞེས་གྲགས་པ་རྨིས་པ་
བོད་དུ་བསྟན་པའི་ཆགས་འཇིག་གིས་ཕྱི་རྒྱལ་ནུབ་ཕྱོགས་སུ་བསྟན་པ་དར་བའི་ལྟས་
སུ་སྣང་། དགུང་གྲངས་ཉི་ཤུར་སོན་པ་དང་བླ་མའི་བཀའ་བཞིན་མཁན་པོ་ཐུབ་བསྟན་
རྒྱལ་མཚན་འོད་ཟེར་སོགས་དགེ་འདུན་བཅུ་ཚོགས་ལས་དགེ་སློང་གི་སྡོམ་པ་བཞེས།
དེ་ནས་བཟུང་འདོད་ཆུང་ཆོག་ཤེས་པའི་འདུ་ཤེས་ལ་དྲན་པ་ཉེ་བར་བཞག་ནས་འཕགས་
པའི་རྣམ་ཐར་དྲི་མེད་ཀྱི་སྲོལ་མི་ནུབ་པར་མཛད་ཅིང་། རྟེན་གསུམ་ལྡན་རྡོ་རྗེ་འཛིན་པ་
གསེར་གྱི་རི་བོ་ལྟ་བུར་བཞུགས་ནས་རྒྱལ་བསྟན་གྱི་རྩ་བ་བཙུགས། རྩ་བའི་བླ་མ་རིན་
པོ་ཆེའི་བཀའ་ལུང་ལས། ད་ནི་རྒྱལ་གྱི་ཉི་མ་ནུབ་ཏུ་ཉེ་བའི་དུས་འདིར་གཞན་དོན་དུ་
སློབ་གཉེར་ཞིག་སྦྱང་བ་ཅི་ནུས་གལ་ཆེ། ཁྱོད་ལ་གཞན་དོན་ཞིག་ཡོང་རྒྱུའི་རེ་འདུན་ཆེ་
བས་ང་ཤི་སྒུག་མི་བྱ་བར་རྫོགས་ཆེན་དགོན་དུ་སློབ་གཉེར་ལ་འགྲོ་དགོས། ང་བན་རྒན་
ན་རུང་ཤི་རུང་དཔེ་ཆ་མ་ཤེས་པར་མ་འོངས་ཞེས་པའི་བཀའ་ནན་ལྟར་བྱི་ལོའི་ཟླ་བ་དགུ་
པའི་ཚེས་ཉེར་དགུ་ལ་རྫོགས་ཆེན་དགོན་དུ་ཕེབས། མཁན་ཟུར་བློ་གསལ་བསྟན་སྐྱོང་
དང་། ལས་ཐོག་པ་མཁན་བསོད་ནམས་ཆོས་འཕེལ་ལམ་བཤད་སྒྲུབ་ཆོས་ཀྱི་སྣང་བ་
གཉིས་ཀྱི་མདུན་ནས་ཟབ་རྒྱས་ཀྱི་ཆོས་མང་དུ་གསན་པས། བཀའ་དྲིན་ཆེ་བའི་བླ་མ་
གཉིས་ཡིན་གསུངས། གཞན་ཡང་འཇམ་མགོན་མི་ཕམ་རིན་པོ་ཆེ་དང་། དེའི་དངོས་
སློབ་མི་ཉག་བླ་མ་རིག་འཛིན་རྡོ་རྗེ། མུ་ར་པདྨ་བདེ་ཆེན་བཟང་པོ། མཁན་ཡེ་ཤེས་རྒྱ་
མཚོ། མི་ཉག་མཁན་པོ་ཨ་དཔལ་སོགས་མཁས་གྲུབ་ཀྱི་བཤེས་གཉེན་དུ་མ་མཉེས་པ་
གསུམ་གྱི་བསྙེན་ཏེ། ནན་ཏན་ཆེན་པོས་གསན་བསམ་རྒྱ་ཆེན་པོ་མཛད་དེ་མཁས་པའི་
ཡང་རྩེར་སོན། སྟག་ལོར་རང་ཡུལ་དུ་བྱོན་རྩིས་ཡོད་པར་གློ་བུར་དུ་པདྨའི་ཐང་དུ་
བཞུགས་པ་རྫོགས་ཆེན་འབྲུག་སྤྲུལ་སྐུ་ཆེན་ཆོས་དབྱིངས་རོལ་པའི་རྡོ་རྗེ་ནས་འབོད་
མི་བྱུང་། འཕྲལ་དུ་བཅར་བས་མཁའ་འགྲོ་ཡང་ཏིག་འདི་རྫོགས་ཆེན་པ་ཞེས་ཆོས་མིང་
198

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གང་ཟག་ལ་ཐོག་པ་འདི་ཀ་ཡིན། མི་འགྱུར་ནམ་མཁའི་རྡོ་རྗེས་སྨིན་གྲོལ་གྱི་གདམས་པ་
བདག་ལ་གཏད་པ་དང་། ད་ངས་ཁྱོད་ལ་གཏད་པའི་དུས་ལ་བབ་པ་ཡིན་གསུངས་ཏེ།
དགྱེས་བཞིན་བཀའ་གཏད་སྨོན་ལམ་དང་བཅས་པ་གནང་བ་གསན། གཞན་ཡང་།
ཀཿཐོག་སི་ཏུ་རིན་པོ་ཆེ། ཀཿཐོག་རྗེ་དབོན། རྫོགས་ཆེན་མཁན་གཞན་དགའ། མཁན་
ཀུན་དཔལ། མཁན་ལྷ་རྒྱལ་སོགས་མཁས་གྲུབ་དམ་པ་གྲངས་ལས་འདས་པ་ལས་
གསན་བསམ་སྒོམ་པ་མཐར་ཕྱིན་ཏེ་རྒྱལ་བསྟན་ཡོངས་རྫོགས་ཀྱི་བདག་པོར་བཞུགས།
ཀཿཐོག་ཏུ་མཁན་ཁྲིར་ཕེབས་ཏེ་ལོ་བཅུ་གསུམ་གྱི་བར་དུ་ཆོས་འཆད་ཉན་མཛད་པས་
བསྟན་པའི་སྲོག་ཤིང་མཁན་ཆེན་སོ་བདུན་དང་། སྔ་ཕྱིར་རབ་བྱུང་རྐྱང་པ་སུམ་ཁྲི་གནང་
བ་སོགས་མཁས་གྲུབ་ཀྱི་འབྱུང་གནས་སུ་མཛད། དཔལ་ཡུལ། གྲྭ་ལག་རྣམས་སུ་
བཤད་གྲྭ་བཙུགས་ནས་བསྟན་པའི་རྒྱུན་ད་ལྟའི་བར་བཞུགས་པ་དང་། སྐུ་ཚེ་དེ་ཉིད་ལ་
རིན་ཆེན་གཏེར་མཛོད་རྒྱབ་བརྟེན་སྨིན་གྲོལ་དང་བཅས་ཚར་གསུམ་གནང་། རྡོ་རྗེ་
སྙིང་པོའི་དབང་ལུང་ལན་གསུམ། སྙིང་ཐིག་མ་བུ་ཚར་ཉེར་བདུན། མཛོད་བདུན་ཚར་
བཅུ་གསུམ། སྔ་འགྱུར་བཀའ་མ་རིན་པོ་ཆེ་ཚར་གྲངས་སོགས་སྔ་འགྱུར་བཀའ་གཏེར་
གྱི་ཆོས་བཀའ་མ་ལུས་པ་གཞིར་བཞེངས་སུ་བསླང་བར་མཛད། བཤད་པ་རྣམས་ཀྱང་
ཁ་ཕྱི་བལྟས་ཀྱི་སྟོང་སྐད་དང༌། ཆེན་པོའི་སྦོམ་ཁྲིད། རྟོག་གེའི་ཚིག་ཁྲིད་སོགས་མིན་
པར། གང་གསུངས་པའི་གནད་རྣམས་ཉམས་མྱོང་གི་རྒྱུད་ཐོག་ཏུ་བཀལ། ལྷག་པར་
རྫོགས་ཆེན་སྙན་བརྒྱུད་ཆེན་མོའི་དགོངས་དོན་ཁྲེགས་ཆོད་ལ་སེམས་རིག་ཤན་ཕྱེ་བའི་
རིག་སྟོང་རྗེན་པའི་ཡེ་ཤེས་རང་ངོ་སྤྲད། ཐོད་རྒལ་ལ་ཡང་གསང་བླ་མེད་རང་གི་སྒོས་
ཆོས། ལྷུན་གྲུབ་རིན་པོ་ཆེའི་སྦུག་གསུམ་དང་འབྲེལ་བར་གཞི་ལམ་འབྲས་བུ་གསུམ་ལ།
སྒྲོན་མ་བཞིའི་མན་ངག་གནད་དུ་བསྣུན་པར་མཛད་པ་སོགས་མངོན་སུམ་རང་ཐོག་ཏུ་
དབབ་སྟེ་བསྟན་པས་མཁས་པ་དང་གྲུབ་པའི་ཁྱུ་མཆོག་ཐམས་ཅད་ཐུགས་ཡིད་དབང་
199

ཡ་ཆེན་ཆོས་འབྱུང་།
མེད་དུ་འཕྲོག་ནས། རྫོགས་ཆེན་བཤད་པ་འདི་འདྲ་སྔོན་ཆད་ཐོས་མ་མྱོང་ཞེས། མཁན་
པོ་ངག་ཆུང་གི་གསུང་རྒྱུན་སྙན་བརྒྱུད་ཇི་ཐོས་མཛད་པ་སོགས་རང་ཕྱོགས་སུ་མ་ཟད་
གཞན་གྱི་མཁས་པ་མང་པོས་གཙུག་གི་ནོར་བུ་ལྟར་བཀུར། སྐུ་ཚེ་སྨད་ཙམ་ལ་ཁྲོམ་ཐལ་
གྱི་བཱི་མ་ཞེས་སྙན་པས་ཕྱོགས་ཀུན་ཁྱབ། དེ་དག་གི་སྐབས་སྙིང་པོའི་ཉམས་བཞེས་དང་།
བསྐྱེད་རྫོགས་ཀྱི་རྣལ་འབྱོར་ལ་གཞོལ་བས། བླ་མ་དང་རྩ་གསུམ་རྒྱ་མཚོའི་ཞལ་
གཟིགས། སྐབས་སུ་སྐུ་ལུས་ལ་གྲིབ་མ་མི་མངའ་བར་ཟང་ཐལ་བཞུགས། སྐུ་གཟུགས་
ལ་རིགས་ལྔའི་ཕྱག་མཚན་དང་། ཤངས་རྩེར་ཨ་ཡིག་རང་བྱོན་སོགས་དུས་བཟང་པོ་
ཀུན་ལ་ཕལ་ཆེར་མཐུན་སྣང་དུ་བྱོན། དབང་ཁྲིད་སྐབས་མི་རྣམས་རང་བཞིན་གྱི་བསམ་
གཏན་ལ་གནས། འོད་གསལ་དག་པའི་སྣང་བར་གུ་རུ་ཡབ་ཡུམ་གྱིས་ཞལ་གཟིགས་ཏེ་
ཕུར་ཊིཀ་འབུམ་ནག་ཆེན་པོའི་སྙན་བརྒྱུད་གནང་། ཨོ་རྒྱན་མཁའ་འགྲོའི་གླིང་དུ་ཕེབས།
རྒྱུད་གསང་བ་འདུས་པ་དང་། དཔལ་འཁོར་ལོ་སྡོམ་པ་སོགས་ཀྱི་བཀའ་བབས། འོག་
མིན་དག་པའི་ཞིང་དུ་ཕེབས་མཁའ་འགྲོ་གསང་བ་སྙིང་ཐིག་གི་དབང་གསན། གསང་
མཚན་འོད་གསལ་རིན་ཆེན་སྙིང་པོ་པདྨ་ལས་འབྲེལ་རྩལ་དུ་བཏགས། རིག་འཛིན་ཀུ་
མ་རཱ་ཛས་རྗེས་སུ་བཟུངས་ནས་མན་ངག་སྙིང་ཐིག་ཆེན་མོ་རྫོགས་པར་གནང་། ཀུན་
མཁྱེན་ཀློང་ཆེན་རབ་འབྱམས་ཀྱིས་གང་ཤར་རོལ་པ་རྩལ་ཞེས་གསང་མཚན་གནང་། རྒྱ་
བཟའ་ལྷ་གཅིག་ཀོང་ཇོ་ཞལ་གཟིགས། སྒྲོལ་མའི་ལས་སྣ་ཚོགས་ཀྱི་རྒྱུད་ལུང་མན་ངག་
ཐམས་ཅད་རྫོགས་པར་གསན། མོན་སྤ་གྲོ་སྟག་ཚང་དུ། དཔལ་རྡོ་རྗེ་གྲོ་ལོད་ཀྱི་དག་
སྣང་གཟིགས་ནས་གྲོ་ལོད་ཀྱི་སྒྲུབ་ཐབས་ཆེན་པོ་མཛད། ལས་ཅན་རྒྱལ་པོ་ཛ་དང༌།
པཎ་ཆེན་བཱི་མ་ལ། ཀློང་ཆེན་པ། འཇིགས་མེད་གླིང་པ། རྗེ་ཙོང་ཁ་པ། གནུབས་སངས་
རྒྱས་ཡེ་ཤེས། ཆོས་རྗེ་དཔལ་སྤྲུལ། འཇམ་མགོན་བློ་གྲོས་མཐའ་ཡས་སོགས་དམ་པའི་
སྐྱེས་བུ་གྲངས་མེད་པའི་ཡེ་ཤེས་ཀྱི་སྐུས་རྗེས་སུ་བཟུང་དོན་བརྒྱུད་ཀྱི་དགོངས་པ་འཕོས།
2OO

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བཀའ་བརྒྱད་སྨན་སྒྲུབ་མཛད་པས་སྨན་ཐམས་ཅད་དཔལ་ཆེན་པོའི་སྐུར་རང་བྱོན་དུ་
གྲུབ། དཀྱིལ་འཁོར་གྱི་སྟེང་དུ་མེ་ཏོག་དཀར་པོ་མཐོ་ཚད་གང་རེ་ཡོད་པ་རང་འཁྲུངས་སུ་
ཤར། སྨན་རཀ་གི་བདུད་རྩི་ཁོལ། བུམ་བཅུད་བདུད་རྩིར་གྱུར། བླ་མ་དགོངས་འདུས་
དང༌། སྒྲུབ་པ་བཀའ་བརྒྱད། དཔལ་རྡོ་རྗེ་ཕུར་པ། བཅོམ་ལྡན་འདས་གཤེན་རྗེ་གཤེད་
སོགས་བསྙེན་པས། ལྷ་མཆོག་དེ་དག་གི་ཞལ་གཟིགས་སོགས་ངོ་མཚར་དག་པའི་
སྣང་བ་མཐའ་ཡས་པ་རྣམས་རྗེ་ཉིད་ཀྱི་ཞལ་གསུངས་རྟོགས་བརྗོད་ངོ་མཚར་སྒྱུ་མའི་
རོལ་གར་ལས་རྟོགས་པར་བྱའོ། །དེ་ལྟར་བསྟན་འགྲོ་ཡོངས་ཀྱི་དཔལ་མགོན་དུ་
དགུང་གྲངས་དྲུག་ཅུ་རྩ་གཉིས་ཀྱི་མཐར་རེ་ཞིག་དགོངས་པ་གདོད་མའི་ནང་དབྱིངས་
སུ་བསྡུས་སྐབས་ལུང་སྤྲུལ་བཤད་སྒྲུབ་བསྟན་པའི་ཉི་མ། མཆོག་སྤྲུལ་འགྱུར་མེད་རྡོ་
རྗེ་སོགས་ཀྱིས་སྤུར་སྦྱངས་པས། སྐུ་གདུང་ལས་བདུད་རྩི་རྒྱུན་ཆད་མེད་པ་བབས།
གདུང་དུད་གར་སོང་རིང་བསྲེལ་གྱིས་ཁྱབ། བདུན་ཕྲག་རེའི་མཚམས་སུ་སྒྲ་འུར་བ་དང་།
ས་ཆེན་པོ་ལན་རེ་གཡོས། ཕྱོགས་ཀུན་ཏུ་འཇའ་འོད་གུར་ཁྱིམ་འཁྲིགས། གདུང་དང་
རིང་བསྲེལ་གྲངས་མེད་ཀྱིས་མི་རྣམས་ངོ་མཚར་དད་པའི་གནས་ལ་བཀོད། གདུང་
སྦྱངས་སར་མཆོད་རྟེན་ཆུང་ངུ་ཞིག་བཞེངས་པ་ལོ་གསུམ་གྱི་བར་དུ་གདུལ་བྱ་སོ་སོའི་
སྐལ་བ་བཞིན་གསོལ་བ་བཏབས་པས་གདུང་དང་རིང་བསྲེལ་ཆད་མེད་བྱུང༌། གསེར་
ཟངས་དང་རིན་པོ་ཆེ་སྣ་ཚོགས་ཀྱི་རྒྱན་སྤྲོས་ཅན་གྱི་གདུང་རྟེན་ཞིག་ལུང་སྤྲུལ་བཤད་
སྒྲུབ་ཉི་མས་བཞེངས། དེའི་མདུན་ལོ་གསུམ་བར་ཡོན་ཆབ་ཕུལ་སར་མཆོད་ཏིང་ནང་དུ་
རྟགས་བརྒྱད་སོགས་མཆོད་རྫས་ཀྱི་རི་མོ་སྣ་ཚོགས་རང་བྱོན་དུ་ཤར། གསུང་གི་བདུད་
རྩིས་བསྐྱངས་པའི་ཞལ་སློབ། དཔལ་ཡུལ་པད་ནོར་སྤྲུལ་སྐུ། ཀཿཐོག་ཕྱག་ཚྭ་སྤྲུལ་སྐུ།
བདག་ཅག་རྣམས་ཀྱི་དྲིན་ཅན་རྩ་བའི་བླ་མ་བཀའ་དྲིན་ཅན་གྲུབ་དབང་བླ་མ་ལུང་
རྟོགས་རྒྱལ་མཚན་གང་ཉིད་ཀྱི་རིགས་ཀྱི་བདག་པོ་ཁྲོ དགེ་ཨ་རིག་སྤྲུལ་སྐུ། ལུང་
201

ཡ་ཆེན་ཆོས་འབྱུང་།
སྤྲུལ་བློ་གྲོས་བཤད་སྒྲུབ་བསྟན་པའི་ཉི་མ་སྟེ་ཐུགས་སྲས་ཀ་ཆེན་བཞི་དང་། རྒྱལ་མཚན་
གྱི་ཏོག་ལྟར་མཐོ་ཞིང་མཁས་གྲུབ་གཉིས་ཀྱི་རྩེར་སོན་མཆོག་སྤྲུལ་འགྱུར་མེད་རྡོ་རྗེ།
གཞན་ཡང་ཉག་སྟོད་མཁན་ཆེན་དགེ་འདུན་རྒྱ་མཚོ། ཀཿཐོག་མཁན་ཆེན་ལེགས་
བཤད་འབྱོར་ལྡན། མཁན་ཆེན་རྒྱལ་མཚན་འོད་ཟེར་ཕྱི་མ། སྤོ་ལོ་མཁན་ཆེན་རྡོ་རྗེ།
འགོ་ལོག་མཁན་ཆེན་མུན་སེལ། གོ་འཇོ་མཁན་ཆེན་ཀརྨ་བཀྲ་ཤིས། རྒྱ་ར་མཁན་ཆེན་
མགོན་པོ་སོགས་བསྟན་པའི་རྩ་ལག་ཏུ་སྨན་པའི་མཁན་ཆེན་སོ་བདུན་སོགས་དང་།
གཏེར་སྲས་མཆོག་སྤྲུལ་ཨོ་རྒྱན་ཆེ་མཆོག །བྱ་བྲལ་སྒྲོན་མ་ཚེ་རིང་། བྱ་བྲལ་བླ་མ་ཨོ་
རྒྱན་རིག་འཛིན། བྱ་བྲལ་སངས་རྒྱས་རྡོ་རྗེ། གཞི་ཆེན་བཻ་རོ་རིན་པོ་ཆེ། རྟོགས་ལྡན་བླ་
མ་ཡོན་ཏན། ལ་དཀར་རྟོགས་ལྡན། མཁའ་འགྲོ་བསམ་ཏན་སྒྲོལ་མ། མཁའ་འགྲོ་
ཚུལ་ཁྲིམས་སྒྲོན་མ་སོགས་དུས་དེ་ཙམ་ལ་བྱོན་པའི་མདོ་ཁམས་འདིར་བྱང་འགོ་ལོག་
ནས། ལྷོ་ཚ་བ་རོང་དང་། སྨད་ས་ངན། གོ་འཇོ་ཚུན་གྱི་བླ་ཆེན་སྟོན་སྒོམ། མཁས་
བཙུན་གྲུབ་ཐོབ་ཐམས་ཅད་ཀྱིས་ཞབས་ལ་མ་གཏུགས་པ་མེད་པས། བསྟན་སྲོག་
འཛིན་པའི་སྐྱེས་མཆོག་གྲངས་མེད་པ་བྱོན་ནས་མན་ངག་སྙན་བརྒྱུད་ཆེན་མོས་ཕྱོགས་
བཅུ་ཐ་གྲུ་ཀུན་ཏུ་བརྡལ་བར་མཛད། དེ་ཡང་ཐུགས་སྲས་ཀ་ཆེན་བཞི། གདུང་མ་བརྒྱད།
དྲིལ་བུ་ཉེར་གཅིག །ཕྱམ་ཉེར་བརྒྱད། དྲལ་མ་སྟོང་རྩ། དྲལ་ཟུབ་མཐའ་ལས་འདས་
པར་འབྱོན་པར་གསུངས་པའི་ལུང་བསྟན་འདུག་པ་བཞིན་ལགས། དེ་ལྟར་སྐྱེས་མཆོག་
འདི་ནི་ལོ་བརྒྱ་རེའི་མཚམས་བི་མ་ལ་བོད་དུ་ལན་རེ་འབྱོན་པར་ཞལ་གྱི་བཞེས་པ་ལྟར།
བཱི་མ་ལ་དངོས་སུ་བྱོན་པ་ཡིན་ལ། སྐུ་ཚེ་འདིར་ཀུན་མཁྱེན་ཆོས་ཀྱི་རྒྱལ་པོ་ཞལ་ལན་
གསུམ་དུ་གཟིགས་ནས། རྫོགས་པ་ཆེན་པོའི་རྟོགས་པ་དོན་བརྒྱུད་ཀྱི་དགོངས་པ་
ཐུགས་ལ་འཕོས་ནས་མཆོག་གི་དངོས་གྲུབ་བརྙེས་པའི་ཞལ་གཟིགས་དང་པོའི་སྐབས།
རྨི་ལམ་འོད་གསལ་ངང་སྐུ་རབ་བྱུང་གི་ཆས་ཅན་ཆོས་སྐུའི་གཟིགས་སྟངས་ཀྱི་བཞུགས་
202

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པ་ཕྱག་ན་ཤེལ་རྡོ་སྙིང་འདྲ་བ་བསྣམས་པ་ཞིག་མཇལ་ཏེ། སྡེ་གསུམ་རྫོགས་པ་ཆེན་པོའི་
ཚིག་དབང་གནང་། གཉིས་པའི་སྐབས་ཐོད་རྒལ་འོད་གསལ་དག་པའི་སྣང་ཆར་ཀུན་
མཁྱེན་ཆོས་ཀྱི་རྒྱལ་པོ་དང་མཇལ་དོན་བརྒྱུད་ཀྱི་དགོངས་པ་འཕོས། ཆོས་ཉིད་དག་
པའི་སྣང་བར་འབྱམས་ཀླས་རིག་སྟོང་རྗེན་པའི་དགོངས་པར་གནས་པས་ཞལ་ཕྱག་གི་
སྤྲོས་པ་སོགས་ཅི་ཡང་མ་གསུངས། གསུམ་པའི་སྐབས་ཀུན་མཁྱེན་ཆོས་ཀྱི་རྒྱལ་པོ་
མངོན་སུམ་དབང་པོའི་སྤྱོད་ཡུལ་དུ་དངོས་སུ་མཇལ་ཞིང་ད་རེས་རྫོགས་ཆེན་གྱི་གྲུབ་
མཐའི་གནད་སློང་བའི་བསྟན་བཅོས་བརྩམས་ན་རྡུལ་སྙེད་ཀྱི་སེམས་ཅན་ལ་འགྲོ་དོན་
འབྱུང་བར་བཀས་གནང་བ་ཐོབ་པ་ལྟར། ཀུན་ཏུ་བཟང་པོ་ཐུགས་ཀྱི་ཊི་ཀ་དང་། ཡང་
ཡིག་ནམ་མཁའི་ཀློང་ཆེན་རྣམ་བཤད་སོགས་བརྩམས། དེའི་ཚེ་ཀུན་མཁྱེན་ཆོས་ཀྱི་
རྒྱལ་པོ་ཀློང་ཆེན་རབ་འབྱམས་མངོན་སུམ་ཡེ་ཤེས་ཀྱི་སྐུ་དཔང་པོར་བཞུགས་པའི་
མདུན་དུ་གསང་ཆེན་ངེས་པའི་རྒྱུད་དང་གསུང་རབ་རྣམས་ཀྱི་སྨོན་ལམ་འབྲེལ་ཚད་དོན་
ལྡན་འདི་ལྟར་མཛད་དོ། ། ཨེ་མ་ཧོ༔ ཆོས་སྐུ་ཀུན་བཟང་ལོངས་སྐུ་རྡོ་རྗེ་འཆང་། །
མངོན་རྫོགས་དགོངས་བརྒྱུད་སྟོན་པ་བཅུ་གཉིས་དང་། །དགའ་རྡོར་ལ་སོགས་བརྡ་
བརྒྱུད་རིག་འཛིན་ལྔ། །ཏིང་འཛིན་བཟང་པོ་ལྡང་མ་ལྷུན་རྒྱལ་སོགས། །སྙན་བརྒྱུད་
རིག་འཛིན་བླ་མ་དགོངས་སུ་གསོལ། །ཁྱད་པར་རྒྱལ་བ་ཀློང་ཆེན་རབ་འབྱམས་པ། །
སྨོན་ལམ་འདི་ལ་མགོན་པོས་དཔང་མཛོད་ཅིག །བདག་ཅག་འདི་ནས་ཚེ་རབས་ཐམས་
ཅད་དུ། །འོད་གསལ་སྙིང་པོའི་ཡང་ཞུན་བཅུ་བདུན་རྒྱུད། །མཛོད་ཆེན་བདུན་དང་ཡང་
ཏིག་རྣམ་པ་གསུམ། །ཟབ་དང་རྒྱ་ཆེའི་གསང་བའི་གནད་རྣམས་ཀུན། །མི་བརྗེད་
གཟུངས་ཀྱིས་ཚིག་དོན་སེམས་ལ་ཤར། །སྤོབས་པ་རྒྱ་མཚོས་འགྲོ་ལ་ཆོས་སྒོ་འབྱེད། །
ཆོས་ཉིད་དགོངས་པ་བར་མཚམས་མེད་པར་ཤོག ། བཱི་མ་མི་ཏྲ་དྲི་མེད་འོད་ཟེར་གྱིས། །
མངོན་སུམ་ཡེ་ཤེས་སྐུ་ཡི་རྗེས་བཟུངས་ནས། །དོན་བརྒྱུད་རྟོགས་པའི་དགོངས་པ་བདག་
203

ཡ་ཆེན་ཆོས་འབྱུང་།
ལ་འཕོས། །ཀུན་མཁྱེན་བླ་མ་ཁྱེད་བཞིན་འགྱུར་བར་ཤོག །ཞིང་འདིར་བསྟན་པའི་
འཕེལ་འགྲིབ་རྫོགས་པ་དང་། །བསྟན་པའི་བཙས་གསུམ་མཛེས་ལྡན་བཀོད་པར་
འབེབས། ། ཞིང་ཁམས་འདི་རུ་བདག་གི་ཐོས་བསམ་ཞིང་། །སྒོམ་པའི་གསང་ཆེན་
བསྟན་པ་འཛིན་པ་དང་། །འགྲོ་ལ་ཆོས་ཀྱི་སྒོ་འཕར་འབྱེད་གྱུར་ཅིག །དེ་ནས་བྱང་ཕྱོགས་
ཡངས་པ་བསྐྱོད་པའི་ཞིང་། །སངས་རྒྱས་ཨུཏྤལ་མེ་ཏོག་མཛེས་པའི་དྲུང་། ། འཁོར་གྱི་
ཐོག་མར་བདག་ཉིད་སྐྱེ་བར་ཤོག །བདེ་བར་གཤེགས་པ་ཚུལ་བཞིན་བསྟེན་པ་དང་། །
སྨིན་གྲོལ་ཟབ་མོའི་བདུད་རྩི་རབ་ཏུ་མྱོང་། །སངས་རྒྱས་བསྟན་ལ་བྱ་བ་བྱེད་པར་ཤོག །
དེ་ནས་བསྟན་པའི་བཙས་གསུམ་ནུབ་ཕྱོགས་འཕར། །གཙུག་ཕུད་དབྱིངས་ཞེས་བྱ་
བའི་འཇིག་རྟེན་འབེབས། །སངས་རྒྱས་འཁོར་བ་འཇིག་གིས་བཟུང་ནས་ལོ། །འབུམ་
ཕྲག་བདུན་དུ་བསྟན་པ་གནས་པ་ལ། །བདག་ཉིད་དང་པོ་སྲས་ཀྱི་ཐུ་བོ་དང་། །བར་དུ་
རྒྱལ་བའི་རྒྱལ་ཚབ་ཉིད་དུ་གྱུར། ། ཐ་མ་གདུལ་བྱའི་ལྷག་མ་མ་ལུས་པ། །བདག་ཉིད་
གཅིག་པུས་ཐམས་ཅད་སྨིན་གྲོལ་ལ། །བཀོད་ནས་ཐར་པ་དམ་པའི་གླིང་བགྲོད་ཤོག།
སྐྱེ་བ་འདི་ནས་ཚེ་རབས་ཐམས་ཅད་དུ། །གཟུངས་དང་བློ་གྲོས་སྤོབས་པར་དབང་
འབྱོར་ནས། །གསང་བའི་གསང་བ་འོད་གསལ་བཅུ་བདུན་རྒྱུད། །རང་ཤར་རང་གྲོལ་
རྒྱུད་དང་ཡི་གེ་མེད། །རྒྱུད་ཀྱི་སྙིང་པོ་རྗེ་འབངས་འཛོམས་པ་ལྟའི། །མ་ནོར་གཟུངས་
ཀྱིས་རྒྱུད་ལ་འཛིན་པ་དང་། །སྤོབས་པས་འགྲོ་ལ་ཆོས་ཆར་འབེབས་པར་ཤོག །ནོར་
བུ་ཕྲ་བཀོད་ཐུགས་ཀྱི་མེ་ལོང་དང་། །རྡོ་རྗེ་སེམས་དཔའ་སྙིང་གི་མེ་ལོང་རྒྱུད། །རབ་ཏུ་
གསལ་བ་རྒྱུད་ཀྱི་དྭངས་མ་གསུམ། །མ་ནོར་གཟུངས་ཀྱིས་རྒྱུད་ལ་འཛིན་པ་དང༌། །
སྤོབས་པས་འགྲོ་ལ་ཆོས་ཆར་འབེབས་པར་ཤོག །མུ་ཏིག་ཕྲེང་བ་སེང་གེ་རྩལ་རྫོགས་
རྒྱུད། །བཀྲ་ཤིས་མཛེས་ལྡན་རྒྱུད་ཀྱི་མེ་ཏོག་གསུམ། །མ་ནོར་གཟུངས་ཀྱིས་རྒྱུད་ལ་
འཛིན་པ་དང་། །སྤོབས་པས་འགྲོ་ལ་ཆོས་ཆར་འབེབས་པར་ཤོག །རྫོགས་པ་རང་བྱུང་
204

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྒྱུད་ཀྱི་སྡོམ་གཅིག་པུ། ། ངོ་སྤྲོད་སྨྲས་པ་སྣང་བ་ཏིང་ནས་རྫོགས། །ཡེ་ཤེས་གཡུལ་
བཟློག་ཉི་ཟླ་ཁ་སྦྱོར་རྒྱུད། །མ་ཚང་ཁ་སྐོང་རིན་ཆེན་སྤུངས་པ་དང་། །སྐུ་གདུང་འབར་
བ་རྒྱུད་ཀྱི་ཡན་ལག་གཉིས། །མ་ནོར་གཟུངས་ཀྱིས་རྒྱུད་ལ་འཛིན་པ་དང་། །སྤོབས་པས་
འགྲོ་ལ་ཆོས་ཆར་འབེབས་པར་ཤོག །རྣམ་པར་གྲོལ་བ་སྒྲོལ་མ་འབར་བའི་རྒྱུད། །སྙིང་
དང་འདྲ་བ་ཀློང་དྲུག་རྒྱུད་དང་ནི། །རང་གཞུང་གསལ་བ་ཐར་འགྱུར་རྩ་བའི་རྒྱུད། །
ནག་མོ་ཁྲོས་མ་འགལ་བྱེད་བརླག་པའི་རྒྱུད། །མ་ནོར་གཟུངས་ཀྱིས་རྒྱུད་ལ་འཛིན་པ་
དང་། །སྤོབས་པས་འགྲོ་ལ་ཆོས་ཆར་འབེབས་པར་ཤོག །རྒྱས་པར་སྟོན་པ་གསང་བ་
མཛོད་ཆེན་བདུན། །ཟབ་མོའི་མན་ངག་སྙིང་ཐིག་མ་བུ་བཞི། །གསང་ཆེན་རྡོ་རྗེ་སྙིང་
པོའི་བསྟན་པ་དང༌། །ཚེ་རབས་འདི་ནས་ཚེ་རབས་ཐམས་ཅད་དུ། །མི་བྲལ་དམ་ཅན་
མཁའ་འགྲོས་རྗེས་གནང་དང༌། །ཀུན་མཁྱེན་བླ་མས་མངོན་སུམ་གདོམས་པར་ཤོག །
རྒྱུད་དང་མན་ངག་ཟབ་མོ་རབ་འབྱེད་པའི། །མཐའ་དྲུག་ཚུལ་བཞིའི་བློ་གྲོས་སྣང་བ་
ཐོབ། །དཔྱད་གསུམ་དག་པའི་ཤེས་རབ་མིག་རྙེད་ནས། །ཚུལ་གསུམ་ཚང་བའི་རིག་
པར་དབང་འབྱོར་ཏེ། །དྲི་མེད་འོད་ཟེར་ཁྱེད་ཀྱི་ལྟ་དགོངས་དང་། ཏིང་འཛིན་སྤྱོད་པ་
ཇི་བཞིན་བདག་གྱུར་ནས། །འགྲོ་བའི་ཕན་བདེ་བདག་གིས་འགྲུབ་པར་ཤོག །ཅེས་
ཆེད་དུ་སྨོན་ལམ་ཡིད་བཞིན་ནོར་བུ་འདི་ཉིད་ཀྱང་མཛད་དོ། །
ཁྲོདགེ་ཨ་རིག་རིན་པོ་ཆེའི་རྣམ་ཐར།
༈ འདི་ལྟ་བུའི་བླ་མ་དམ་པ་ལས། འཕགས་པ་འཇིག་རྟེན་དབང་ཕྱུག་ངུར་སྨྲིག་
གར་གྱི་རྣམ་པར་རྩེན་པ་ཁྲོ དགེ་ཡིད་བཞིན་དབང་རྒྱལ་གྱིས་རྫོགས་པ་ཆེན་པོའི་
གདམས་ངག་མ་ལུས་པ་བུམ་པ་གང་བྱོས་སུ་གསན། སྐྱེས་མཆོག་དམ་པ་གང་ཉིད་ཀྱི་
205

ཡ་ཆེན་ཆོས་འབྱུང་།
རིགས་དང་རུས་ནི། ཨ་ཚབ་ཕ་ཤུལ་དྲུག་གི་ནང་ཚན་བླ་གདོང་ཚང་ཡིན། བླ་གདོང་
ནོར་བུ་ཞེས་དཔའ་རྩལ་དང་ལྡན་པ་ལ། མིང་སྲིང་བཞི་ཡོད་པ་ལས་གཉིས་ནི་སྤྲུལ་སྐུ་
ཡིན་ཅིང་གཅིག་གདུང་འཛིན་བྱས། སྤྲུལ་སྐུ་གཅིག་ས་ཆེན་བསོད་ནམས་རྩེ་མོའི་ཡང་
སྲིད་འཇིགས་མེད་མདོ་སྔགས་བསྟན་འཛིན་ཞེས་ཡོངས་སུ་གྲགས་པ་དེ་ཡིན། དེ་ཡི་སྐུ་ཉེ་
ཨ་སྐྱ་ཞེས་འདི་ཕྱི་གཉིས་དང་ལྡན་པའི་མི་བསམ་ཡོད་ཅིག་ཡོད་པ་དེ་རྗེ་ཉིད་ཀྱི་ཡབ་དང་།
ཡུམ་ནི་ཁྲོ༔ཁྲི་དཔོན་གྱི་ཤུལ་ལས་རྒྱ་སྐོར་ཚང་ཞེས་རིག་འཛིན་གྱི་བརྒྱུད་པ་བརྒྱ་སྐོར་
དབང་རྒྱལ་ཞེས་པ་དེའི་སྲིང་མོ་ཁྱ་འུག་ཅེས་བྱང་ཆུབ་ཀྱི་སེམས་དང་ལྡན་པ་ཞིག་ཡོད་པ་
དེ་གཉིས་ལ་མིང་སྲིང་བཞི་ཡོད་པ་ལས་ཤ་ཉེ་ཆེ་བ་དེ་གདུང་འཛིན་ཡིན་ཅིང་། དེ་ལ་ཡོང་
གྲགས་ཀྱི་སྤྲུལ་གསུམ་དང་མ་སྒོ་གཉིས་ལ་ཡང་བུ་མང་ཙམ་དུ་ཡོད། སྲིང་མོ་དེ་གཞན་
ལ་སོང་བས་བླ་མ་ཆོས་གྲགས་རྒྱ་མཚོ་དང་རྗེ་བླ་མ་གཉིས་འཁྲུངས། སྐུ་ན་གཞོན་པ་དེ་
རྗེ་བླ་མ་ཉིད་ཡིན། འཁྲུངས་སྐབས་རྟགས་དང་རྟེན་འབྲེལ་བཟང་པོ་ཡང་བྱུང་། དགུང་
ལོ་ལྔ་ཡི་སྐབས་སུ་ཁྲོསྤྲུལ་པདྨ་གར་གྱི་དབང་ཕྱུག་བདུད་འདུལ་རོལ་པ་རྩལ་ཞེས་ཨོ་
རྒྱན་ཆེན་པོའི་རྒྱལ་ཚབ་མཆོག་གི་སྤྲུལ་པའི་སྐུས། སྒྲུབ་མཆོད་སྐབས་ཡེ་ཤེས་པ་
དབབ་པའི་རྐྱེན་གྱིས་ཐ་མལ་གྱི་རྣམ་རྟོག་ཏུར་ཏུར་པོ་དེ་འགགས་སོང་གསུངས། དེའི་ཚེ་
གཏེར་ཆེན་རིན་པོ་ཆེ་ཚོགས་པའི་དབུར་བཞུགས་སུ་མི་བྱོན་པའི་དུས་སུ་བདག་གི་ཁྲི་
ཐོག་ཏུ་སྤྲུལ་ཨ་རིག་འདི་ཞོག་གསུངས་ཤིང་ཁྲོསྐུ་གཞོགས་རིན་པོ་ཆེ་རང་ཡུལ་དུ་
ནམ་བྱོན་ཀྱང་བདག་ནམ་བསུར་མ་འོངས་ཟེར་ནས། བདག་ཁྲོ དགེ་ཡིད་བཞིན་
དབང་རྒྱལ་ཡིན་བསམ་པའི་སྣང་བ་རྒྱུན་ཆད་མེད་པར་ཡོད་གསུངས། ཁུ་བོ་ལས་དགུང་
ལོ་དྲུག་བདུན་ཙམ་ནས་ཡི་གེ་བསླབས། དེའི་སྐབས་སུ་ཁུ་བོས་ཁོང་ལ་བརྡུང་བརྡེག་
བྱེད་པའི་ཚེ་མིག་ལོང་བའི་རྐྱེན་གྱིས་མ་མཐོང་སྐབས་ད་ཁྱོད་འདི་རུ་ཤོག་དང་ངས་བརྡུང་
དགོས་གསུངས་པས་ཡ་ཞུས་ནས་དབྱུག་པ་ལག་ཏུ་སྤྱད་ནས་ཁུ་བོ་མིག་མེད་པར་སྙིང་
206

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྗེ་དྲག་པོ་ཞིག་སྐྱེས་ནས་ད་རྒྱོབ་དང་ང་དེའི་འོག་ཏུ་ཡོད་ཞུས་ནས་བརྡུང་དུ་བཅུག །
རྗེས་སོར་ཁོང་གི་མ་རྒན་གྲོ་མ་བརྐོ་རུ་འགྲོ་སྐབས། ཨ་ཁུ་ལ་ཇ་དྲངས་རོགས་གྱིས་
ཟེར་མངགས་པས་ཁོང་གིས་འོ་མ་ཅུང་ཙམ་བརྐུས་ཏེ་ཨ་ཁུའི་གསོལ་ཇའི་ནང་དུ་བླུག་
ནས་དྲངས་པ་སོགས་བྱང་ཆུབ་སེམས་དཔའི་རང་མདངས་རང་བཞིན་ལྷན་སྐྱེས་སུ་
མངའ་བ་དང་། ཆར་བབས་པའི་ཚེ་ཁོང་གིས་ནག་ཚང་གི་ཀ་ར་ལ་འཇུས་ནས་ཁ་ཚབ་
བསམས་པ་སོགས་ངོ་མཚར་བའི་རྣམ་རིག་ཤིན་ཏུ་བཀྲ་བ་བཞུགས། དགུང་ལོ་བརྒྱད་
པའི་ཐོག་ཁྲོ༔དགེ་སྐུ་གཞོག་རིན་པོ་ཆེ་དང་། མཁའ་སྤྱོད་བདེ་ཆེན་རྡོ་རྗེ་གཉིས་ཀྱིས་
གསུང་ཕྲིན་ལྟར་ཨ་ཁུ་དང་སྤྲུལ་རིན་པོ་ཆེ་ཁྲོ༔དགེ་དགོན་དུ་བྱོན། དེར་སྤྲུལ་རིན་པོ་ཆེ་
ངུར་སྨྲིག་གོས་ཀྱིས་མཛེས་ཤིང་སྤོས་སྣ་དང་རྒྱ་གླིང་གིས་བསུས་ནས་ཁྲི་ཐོག་ཏུ་
བཞུགས་སུ་གསོལ། དེའི་སྐབས་སྒྲུབ་མཆོད་ཀྱི་འདོན་ཆོག་ཚང་མ་ཆགས་ཐོགས་མི་
མངའ་བར་མཁྱེན། ཛསྤྲུལ་ཀུན་བཟང་རྣམ་རྒྱལ་གྱིས་ཀློང་གསལ་ཁྲིད་ཡིག་རྒྱས་པ་
ཞིག་སྤྲུལ་རིན་པོ་ཆེར་ཐུགས་ཐོག་ནས་གསུངས་པར་རྗེ་ཉིད་ཀྱིས་ཀྱང་ཐུགས་ཐོག་
ནས་སྦྱང་བརྩོན་མཛད་པས། དེའི་སྐབས་ཐིམ་རིམ་དང་འོད་གསལ་སྣང་མཆེད་ཐོབ་
གསུམ་ཉམས་སྣང་ལ་ཤར་བ་བྱུང་། རྨི་ལམ་གྱི་སྐབས་སུ་འཇམ་དཔལ་དབྱངས་ལ་
གསོལ་བ་རྩེ་གཅིག་ཏུ་འདེབས་ཚུལ་ཁུ་བོ་ལ་ཞུས་པས་ཁྱེད་ཀྱི་ལྷག་པའི་ལྷ་འཇམ་
དཔལ་དབྱངས་ཡིན་པ་འདྲ་གསུངས། ཁུ་བོས་ཀློང་གསལ་སྙིང་པོའི་དབང་ལུང་དང་།
བདུད་འདུལ་གྱི་གསུང་ཆོས་དབང་ལུང་མང་ཙམ་དུ་གནང་། ད་དུང་ས་སྐྱའི་ལམ་དབང་
རྒྱུད་དབང་། མཁའ་སྤྱོད་མའི་བྱིན་བརླབས། གུར་ལྷ་བརྒྱད་ཀྱི་རྗེས་གནང་བཅས་
གསུངས། དེ་ནས་བཟུང་ས་སྙིང་གི་ཡི་དམ་ཆགས་མེད་དུ་མཛད། དེའི་སྐབས་རིན་པོ་ཆེ་
སྐུ་ན་ཕྲ་བས་ཨ་ཁུས་ཕྲེང་བ་བདག་གིས་བཅད་གསུངས་ནས་བརྒྱུད་པའི་ཕྱག་ལེན་ལྟར་
འབུམ་ལྔ་མཐར་ཕྱིན་མཛད། དེའི་ཚེ་དུས་དབང་ཞིག་གིས་རྐྱེན་པས། ཁྲོ ཐོག་དང་
207

ཡ་ཆེན་ཆོས་འབྱུང་།
ཁྲོདགེ་གཉིས་རྫ་ཆུ་ཁ་ཕྱོགས་སུ་བྲོས་བྱོལ་དུ་འགྲོ་དགོས་ཐུག །སྤྲུལ་རིན་པོ་ཆེ་ཉིད་
ཀྱང་རྫོགས་ཆེན་དགོན་དུ་ཟླ་བ་དྲུག་བདུན་ཙམ་དུ་བཞུགས། དེའི་སྐབས་རྫོགས་ཆེན་
སྒྲུབ་མཆོད་ཚེ་སྒྲུབ་ཁག་གཅིག་གི་དབུ་བཞུགས་མཛད། རྫོགས་ཆེན་རིན་པོ་ཆེ་ཡིས་
དཀར་ཡོལ་དང་ཤིང་ཏོག་མང་ཙམ་གནང་ནས་ཤིན་ཏུ་བརྩེ་གཟིགས་གནང་ཞིང་དཀོན་
མཆོག་སྤྱི་འདུས་ཀྱི་དབང་བཅས་གསུངས། རྫོགས་ཆེན་བཤད་གྲྭའི་ནང་ཟླ་བ་གཉིས་
གསུམ་ཙམ་དུ་སྤྱོད་འཇུག་དང་། སོར་མདོ་བཅས་གསན། དེའི་ཚེ་ཁོང་གི་ཁུ་བོ་ཀུན་
དགའ་དེ་འདས་སོང་བ་ཉམས་སྣང་དུ་ཤར་གསུངས། དེ་ནས་ཡར་བྱོན་ནས་དགུན་ངོས་
ཟླ་བ་བཞི་ལྔ་ཙམ་ལ་གྲྭ་སུམ་བཅུ་ཙམ་ལ་ཀློང་གསལ་གྱི་རྩ་རླུང་གསུངས། རྩ་རླུང་
འཕྲུལ་འཁོར་ལ་ཁོང་ཕུལ་དུ་ཕྱིན་པ་ཡིན་ཞིང་། རྩ་རླུང་འཕྲུལ་འཁོར་སྦྱང་སའི་ནག་
ཚང་ཆེན་པོ་ཞིག་ཡོད་པའི་སྟེང་དུ་ཁ་བ་ཅི་ཙམ་བབས་ཀྱང་ཞུར་འདུག་པ་མ་གཏོགས་
ཆག་རྒྱུ་ཡེ་མི་འདུག་གསུངས། དེའི་ཕྱི་ལོ་ཁྲོ དགོན་རང་གནས་སུ་གདན་འཇགས།
སྔོན་གྱི་ཨ་ཁུ་ཡིད་དགའ་དེ་ཐུབ་བསྟན་ཆོས་ཀྱི་རྡོ་རྗེ་ལ་གར་ཡོད་ཞུས་པས། མགོ་
ལོག་ཏུ་ཡོད་ཀྱང་ད་རང་རེ་གཉིས་ན་ཚོད་ཡོལ་བ་དང་བློ་ཐབས་ཞན་པས་ལོན་དཀའ་
གསུངས། སྤྲུལ་ཨ་རིག་འདིར་ཨ་ཁུ་ཡིད་བཞིན་གྱི་མཚན་གསོལ་ན་དགའ་སྙམ།
ཁྲོདགེ་མཁའ་སྤྱོད་ཉིད་ཀྱིས་ཁྲོ༔དགེ་དགོན་དུ་བྱོན་དུས་ལྷ་ཁང་གི་སྟེང་དུ་གསེར་གྱི་
རྒྱལ་མཚན་སེར་པོ་ཞིག་བཙུགས་པ་རྨིས་གསུངས། ཨ་ཁུ་ཁོང་གིས་དངུལ་གྱི་མཆོད་
རྟེན་ཞིག་བྱི་དོར་བྱས་པ་རྨིས་པས་རྟེན་འབྲེལ་ལེགས་འགྲིགས་བྱུང་། ད་ཁྱེད་ཀྱིས་མ་
འོངས་པ་ན་དབྱར་གནས་ཤིག་དང་གསོ་སྦྱོང་རེ་འཚོགས་ཐབས་ཐོན་ན་མ་ཆུག་གསུངས།
དེ་ནས་དགུང་ལོ་བཅུ་དགུའི་ཐོག་ཀཐོག་སྟོང་གྲྭ་ལ་བྱོན། སྒྲུབ་ཁག་གཅིག་གི་དབུ་
བཞུགས་མཛད། ཁྲོ༔དགེ་ཚང་གི་མ་དགོན་ཀཿཐོག་ཚང་ཡིན་པས་རིན་པོ་ཆེ་གཉིས་ཀྱི་
གདན་ས་དེ་ནས་རབ་བྱུང་དང་བསྙེན་རྫོགས་བསྒྲུབ་དགོས་གསུངས། དེ་སྐབས་སི་ཏུ་
208

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
རིན་པོ་ཆེ་སྙུང་ཚབ་ཆེ་ཡང་མཁན་པོ་མཛད། སློབ་དཔོན་ཀཿཐོག་རྒྱུད་སྡེའི་མཁན་པོ་
ངག་དབང་དཔལ་བཟང་གིས་གནང་། གསང་སྟོན་སློབ་དཔོན་ཌཱཀི་མཁན་ཨ་དགེས་བྱས་
ནས་ལས་གྲལ་བཅུ་ཚོགས་ཀྱི་མདུན་ནས་རབ་བྱུང་བསྙེན་རྫོགས་ཀྱི་སྡོམ་པ་མནོས་ཐུབ་
བསྟན་དཀོན་མཆོག་ལེགས་ལྡན་ཞེས་མཚན་གྱི་ཅོད་པན་བཞེས། །
དེ་ནས་ཚུར་བྱོན། དེ་སྐབས་ཁྲོ༔ཁོག་ན་མཁན་འདུས་པ་རྒྱ་མཚོ་ལས་ལྷག་པའི་
མཁས་བཙུན་གཞན་མ་མཆིས་པས། ཁོང་གི་མདུན་ནས་རྒྱུད་བླ་མ་དང་། འདུལ་བ་
མདོ་རྩ། ཡིད་བཞིན་མཛོད་འགྲེལ་ཆེན་རྣམས་གསན། དེའི་ལོར་མཁའ་སྤྱོད་བདེ་ཆེན་
རྡོ་རྗེར་སྙུང་གཞི་ཐེབས་པས་ཉིན་མཚན་ཁོར་ཡུག་ཏུ་སྐུ་གཡོག་ཞུས། ཁོང་སྙུང་ཚབ་ཆེ་
བས་ཀཐོག་རྨོག་རྩ་སྐུ་གེགས་བསལ་ཕྱིར་གདན་དྲངས་ཀྱང་མཐར་དགོངས་པ་ཆོས་
དབྱིངས་སུ་གཤེགས། དབྱར་དུས་ཞིག་ལ་དབལ་ཤུལ་ལ་དཀར་ལྡོམ་མཛད། དེའི་
སྐབས་སྡེ་གཞུང་ཁ་ཏག་ཚང་ཟེར་བའི་གྲྭ་པ་ཞིག་ཤི་ཤོར། གྲྭ་པ་དེ་རོ་ལངས་བྱས་ནས་
ཙོག་པུར་བསྡད་ཡོད་པས་ཁོང་གིས་ནས་གཤར་བྱས་པས་རོ་ལངས་དེ་ཐུལ་ནས། ཁ་
སྣ་གཉིས་ནས་ཁྲག་རུལ་སྣག་རུལ་མང་ཙམ་ཐོན། ཚུར་བྱོན་ནས་ཁུ་བོ་ལ་ཤི་བོའི་བྱ་སྤྱོད་
རྣམས་ཞུས། དེའི་ཚེ་བླ་མ་གཉིས་དྲན་འདུག་རྒྱུ་མ་གཏོགས་ཐབས་གང་ཡང་མི་འདུག་
ཞུས་པས། ལོས་འདུག་བླ་མ་དྲན་པ་མཆོག་ཏུ་གྱུར་པ་ཡིན་པས་དེ་ལས་གཞན་བྱ་ཐབས་
ཅི་ཡོད་གོ་ཆོད་འདུག་གསུངས། དེ་ནས་མཁན་ཨ་དགེའི་མདུན་ནས་ཡོན་ཏན་མཛོད།
རིགས་ཚོགས་དྲུག བྱམས་ཆོས་སྡེ་ལྔ་ཕ་ཆེར་གསན། རི་ནུབ་རྫོང་ནས་ནག་མོ་ཞིག་
དང་མི་སྐྱ་གཉིས་ཉལ་དུད་འཐེན་པའི་རྐྱེན་གྱིས་དམར་བསོད་བཏང་བར། རྗེ་བླ་མས་
འཕོ་འདེབས་མཛད་པས་ཕཊ་སྒྲ་སྒྲོག་སྐབས། རོ་དེ་འགུལ་བ་ཞིག་བྱུང༌། དྲུག་སྟོད་
དགོན་དུ་མི་བཞི་བརྒྱ་ཙམ་ལ་ཁྲོམ་དབང་བསྐུར་བས་བུམ་ཆུ་བུམ་པ་གང་ལས་སབ་ཆུ་
མི་དགོས་པར་འདང་། རྒྱུ་མཚན་དེ་རྣམས་ཁུ་བོས་གསན་ཟིན་པས། སྤྲུལ་རིན་པོ་ཆེ་ཚུར་
209

ཡ་ཆེན་ཆོས་འབྱུང་།
ཕྱག་ཕེབས་པ་དང་མཉམ་དུ་ཁུ་བོས། ཁྱོད་ཀྱི་རྒྱུ་མཚན་སྙན་པོ་བདག་གིས་ཚོར་བྱུང་
གོ་ཆོད་འདུག་གསུངས་ནས་ཐུགས་མཉེས་མཉེས་མཛད། དེ་སྐབས་སྐུ་ཞབས་རིན་པོ་
ཆེ་སྙུང་གཞིས་ཐེབས། འདས་ཉིན་མ་གཏོགས་ཡི་དམ་བཞི་བཅུ་ཙམ་ཆགས་མེད་
མཛད། དེའི་ཉིན་པར་སྐུ་གསུམ་གྱི་གཟིགས་སྟངས་མཛད་ནས་ཨཱརིང་པོ་ཞིག་བརྗོད་
ནས་དགོངས་པ་ཆོས་དབྱིངས་སུ་ཐིམ། གདུང་ཆོས་རྣམས་ལེགས་པར་བྱས། ཆུ་བསོག་
གི་ནད་ཀྱིས་འདས་སོང་བས་རྐྱེན་གྱིས་ལོ་གཅིག་རིང་གདུང་བཞུ་རྒྱུ་མ་ཐོན། དེའི་ལོ་
སོང་ནས་གདུང་ཁང་བརྩིགས། གདུང་ཞུས། སྐུ་གདུང་བཞེངས་པ་སོགས་མཛད། དེ་
ནས་མཁན་ཨ་དགེའི་མདུན་དཔེ་ཆ་ཅུང་རེ་བསླབས། མཁན་ཉིད་ཀྱིས་མདོ་སྔགས་
གཉིས་ཆར་ལ་ཕུལ་དུ་ཕྱིན་པ་ཀཿཐོག་རྒྱུད་སྡེའི་མཁན་པོ་ཡིན་པས་དེའི་མདུན་དུ་འོད་
གསལ་རྫོགས་པ་ཆེན་པོའི་སྨིན་ཁྲིད་རེ་བསླབ་ན་དེ་ལས་ལྷག་པ་ད་ལྟ་མཐོང་ཐོས་མི་
འདུག་གསུངས། དེ་བཞིན་སྨྱུ་ཤུལ་ལུང་རྟོགས་ཀྱི་གདན་ས་ཤུག་གུ་ཤར་ན་མཁན་ཆེན་
ངག་དགའ་མཆོག་གིས་ཆོས་སྒར་བཏབ་ནས་བཞུགས་པའི་མདུན་དུ་བྱོན། བླ་མ་དམ་
པ་དེ་ལས་སྙིང་ཏིག་མ་བུ་བཞིའི་དབང་དང་། ཀུན་མཁྱེན་འཇིགས་མེད་གླིང་པའི་
གསུང་པོད་དགུ་སོགས་ཆོས་ཚན་མང་ཆེན་ཐོབ། དེ་ནས་ཡར་བྱོན་ནས་སྐུ་མཚམས་སུ་
བཞུགས། ས་སྐུ་དང་སཱཙྪ་དྲི་མེད་རྣམ་གཉིས་ཀྱི་མཆོད་རྟེན་གྲངས་མེད་བཞེངས།
གཅོད་པ་ཨ་འཇིགས་ཀྱི་མདུན་དུ་བྱོན་ནས་བདག་གི་ཁུ་བོ་འདས་ཤོར་བས་གཤེགས་
རྫོགས་ཀྱི་བྱ་བ་རྣམས་བྱས་པའི་རྐྱེན་གྱིས་ཐུན་མ་ཆོད་པ་ཞིག་བྱུང་ལགས་ཞུས་པས། ད་
ཉིད་ཀྱིས་སྔར་གྱི་སེམས་འབྱུང་གནས་འགྲོ་གསུམ་སྦྱངས་དགོས་པ་ཡིན་གསུངས། དེ་
ནས་བླ་མ་བཀྲ་ཚེའི་མདུན་དུ་བྱོན་ནས་གུར་ལྷ་བརྒྱད་ཀྱི་རྗེས་གནང་དང་། ལས་མགོན་
པུ་ཊ་མིང་སྲིང་གི་རྗེས་གནང་། ཞལ་བཞི་པའི་རྗེས་གནང་། མགོན་པོ་དང་བྲག་རྫོང་
མའི་དབང་། པདྨ་ཡེ་ཤེས་ཀྱི་གཏེར་ཆོས་དབང་ལུང་དང་བཅས་པ་གསན། དེ་ནས་ཨ་
210

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། 
གསེར་ཉི་མའི་མདུན་དུ་བྱོན་ནས་ཁོང་གི་གཏེར་ཆོས་ཉི་མ་བདུན་བརྒྱད་ཀྱི་བར་དུ་
གསན། ཡང་མཁན་རིན་པོ་ཆེའི་བདུན་དུ་བྱོན་ནས་ཡེ་ཤེས་བླ་མའི་སྤྱི་དོན་ཨུཏྤལ་དོ་
ཤལ་དང་གཉིས་ཀའི་ཡང་ཡིག །སྙིང་ཐིག་མ་བུ་བཞིའི་ལྡེ་མིག་ཀུན་བཟང་ཐུགས་ཀྱི་
ཊི་ཀ་སོགས། སློབ་བུ་རབ་མཆོག་བཅུ་ཕྲག་ཙམ་ལ་དམིགས་ཁྲིད་བཏབ་ཅིང་། ད་ཁྱེད་
ཉིད་ཡར་བྱོན། ཡི་གེ་འདི་རྣམས་སུའི་ལག་ཏུ་མ་བརྒྱུད་ཁྱེར་སོང་ལ་བྲིས་ཤིག ། དང་པོ་
ཁྱེད་ཀྱིས་བླ་བྲང་ལ་རྟ་དྲུག་བདུན་ཙམ་ཞིག་རྙེད་ཐབས་བྱས་ནས་མཚམས་ལ་སྡོད་
གསུངས། ཁོང་ཡར་བྱོན་སྐབས་ལམ་བར་ནས་འཕོ་རྟ་བདུན་བརྒྱད་ཙམ་བླངས། དེ་
རྣམས་བླ་བྲང་ལ་ཕུལ་ནས་སྐུ་མཚམས་ལ་བཞུགས། མཁན་རིན་པོ་ཆེའི་སྙན་བརྒྱུད་
མན་ངག་རྣམས་ཡི་གེར་བྲིས་ཟིན་རྗེས། དཔེ་ཐུམ་ཞིག་གི་ནང་དུ་བཅུག་ནས་ཆེས་དམ་
རྒྱ་བྱས་ཏེ་ཨ་སྐལ་ཉི་མ་ལ་བསྐུར་ནས་བདག་ལ་སྐྱེ་རྟགས་ཞིག་གསུང་རོགས་བཀའ་
དྲིན་མ་ཆུང་ཞུས་ཤོག་གསུངས། ཞུས་པས་མཁན་རིན་པོ་ཆེ་ནས། ཁྱེད་ཡེ་ནས་གདོད་
མའི་མགོན་པོའི་རྒྱལ་ཐབས་ལ་མངོན་པར་རྫོགས་སངས་རྒྱས་ནའང་། དེའི་ཟློས་གར་
མཁས་པ་བཻ་རོ་ཙཱ་ན། འཁོན་སྟོན་ཀླུ་དབང་སྲུང་བ། དེ་ནས་ཀུན་མཁྱེན་འཇིགས་མེད་
གླིང་པའི་དངོས་སློབ་ཀློང་རོལ་པ་རྩལ། དེ་ནས་ཁྲོ༔དགེ་ཡིད་བཞིན་དབང་རྒྱལ་དེ། ད་
ལྟ་ཉིད་ཡིན་པས། ཉིད་ཀྱིས་འབྲེལ་ཐོག་ཐམས་ཅད་ཟངས་མདོག་དཔལ་རི་ལ་འདྲེན་
པ་ཡིན་པས་ཐུགས་དམ་རིག་འདུས་བྱས་ན་ལེགས་གསུངས། ཀློང་རོལ་པ་རྩལ་ཡིན་
པའི་ཉམས་སྣང་ཁོང་ལ་རྒྱུན་ཆགས་སུ་ཡོད་གསུངས། སྔོན་ཁྲོ༔རྒྱལ་བ་བྱང་ཆུབ་ཀྱིས་
ཁྲོདགེ་ཡིད་བཞིནདབང་རྒྱལ་མཁས་པ་བེ་རོ་ཙཱ་ནའི་རྣམ་སྤྲུལ་ཡིན་གསུངས་པ་དང་།
མཁན་རིན་པོ་ཆེས་དེ་བཞིན་དུ་གསུངས་པས་གྲུབ་ཆེན་གཉིས་དགོངས་པ་གཅིག་ཏུ་གྱུར།
དེ་ནས་ཁོང་གུ་དྲག་ཡེ་ཤེས་རབ་འབར་གྱི་བསྙེན་མཚམས་སུ་བཞུགས་ཚེ་གྲི་བཙན་གླུ་
བུར་དུ་སླེབས། དེའི་སྐབས་སུ་གཏུམ་དྲག་དམར་ནག་གི་ཞལ་མངོན་སུམ་དུ་མཐོང་།
21 1

ཡ་ཆེན་ཆོས་འབྱུང་།
ཉམས་ལེན་ལ་རྐང་ཚུགས། སློབ་བུ་རྣམས་ལ་བླ་སྒྲུབ་ཐིག་ལེ་རྒྱ་ཅན་གྱི་དབང་བསྐུར་
བྱེད་སྐབས་དབང་བསྒྲུབས་ཟིན་ནས་སློབ་མ་གྲལ་དུ་བསྒྲིགས་ནས། དབང་ཡིག་ཕྱག་ཏུ་
ལེན་ཚེ་གཟུང་འཛིན་གྱི་རྟོག་པ་རང་འགགས་སུ་སོང་ནས། རེ་ཞིག་བདག་ཅུང་ཙམ་
འདུག་གསུངས་ནས་དབང་བསྐུར་མཚམས་བཞག །དེའི་གནས་སྐབས་ཀྱི་སློབ་བུ་ནི།
གཏེར་བཏོན་པདྨ་ཡེ་ཤེས་ཀྱི་ཡང་སྲིད་པདྨ་རྡོ་རྗེ། དབོན་ཀུན་བཟང་སྙན་གྲགས་ཀྱི་སྐུ་
མཆེད་ཀྱི་ཡང་སྲིད་སྤྲུལ་འཇིགས་མེད་རྣམ་རྒྱལ་དང་། བདེ་ཆེན་རྡོ་རྗེ། ཨ་སེར་འཇིགས་
མེད་རྣམ་རྒྱལ། ལྕགས་མདུད་པདྨ་རིག་འཛིན། ཁྲོསྤྲུལ་སྲས་ཨ་རིག ། བཟུར་བ་ངག་
དབང་། བཞག་གསར་ངག་དབང་། དབང་ལི་དཀོན་མཆོག །ཇོ་མོ་ཨ་པོ་སོགས་དད་པ་
ཅན་ཇོ་སེར་ལྔ་བཅུ་ཙམ་ཡོད་གསུངས། ཁོང་ལ་ཆུང་དུས་ནས་ཀྱང་ངེས་མེད་ཀྱི་རི་ཁྲོད་
ཅིག་འགྲིམ་བསམ་པའི་དགོངས་པ་ཡོད་པ་ལྟར་ཨ་ཁུ་ལ་ཞུས་པ། ད་ཤི་གསོན་གྱི་རྒྱུ་
རྫས་འདིས་བླ་བྲང་གི་མི་སེར་རྣམས་གསོ་དགོས་པས་འདི་ཕྱི་གཉིས་མེད་ཅིག་རེད་
འགྲོ་ཉེན་འདུག་པས་ཇི་ལྟར་བྱེད་ཞུས་པས། ཁྱེད་ལ་ཁག་མེད་ད་དུང་སྡོད་དང་ཅིག་
རེད་ཨེ་མི་འོང་གསུངས། དེ་བཞིན་དུ་མཁན་རིན་པོ་ཆེ་ངག་དགའ་ལ་ཞུས་པས་ཀྱང་
རང་ཡུལ་དུ་སྒྲུབ་ཚུགས་བཟུང་དང་རེད་ཡོང་གསུངས། འོན་ཀྱང་གང་ལ་བརྟགས་ཀྱང་
ཁོང་ཡེ་འདུག་མི་ཚུགས་པ་ཞིག་བྱུང་། དེའི་སྐབས་མཁན་རིན་པོ་ཆེ་ལ་སློབ་མའི་མཆོག་
དཔལ་ཡུལ་པད་ནོར་སྤྲུལ་སྐུ་དང་། ཀུན་བཟང་ངེས་དོན་དབང་པོའི་ཡང་སྤྲུལ་གྲྭ་ལག་
ཕྱག་ཚྭ་སྤྲུལ་སྐུ། སྤྲུལ་རིན་པོ་ཆེ་རྣམ་པ་གསུམ་ལས་ལྷག་པ་མེད། སྤྲུལ་རིན་པོ་ཆེ་ནས་
གྲྭ་ལག་ཕྱག་ཚྭ་སྤྲུལ་སྐུ་ལ་ཁྱེད་ལ་ཐུགས་བློ་ཞུ་བ་ཡིན་ཁོང་ཐག་རིང་ངེས་མེད་ཀྱི་རི་ཁྲོད་
ཞིག་ཏུ་འགྲོ་བསམ་པ་ཡིན། ཁྱེད་ནས་ང་ལ་མཐུན་རྐྱེན་སྒྲུབ་རོགས་ཞུས་པས། ཡ་
གསུངས། དེ་ནས་དགེ་རྩེ་དབང་ཆེན་ཟེར་བའི་དཔོན་ཞིག་དང་མཐུན་བསྒྲིགས་བྱས།
མཚན་འགྲོ་བྱེད་དགོས་པས་སྐབས་དེར་ཁོང་གིས་ཉི་མ་དེ་རིང་ནས་བཟུང་ངེས་མེད་ཀྱི་
212

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
རི་ཁྲོད་འགྲིམ་སྙམ་པའི་དམ་བཅའ་བརྟན་པོར་བཟུང་། དེའི་སྐབས་སྤྲུལ་ཨ་རིག་ག་
ཤེད་ལ་བྱོན་སོང་ཟེར་ནས་ཁྲོསྡེ་ཀུན་ལ་གྲགས། དེ་ནས་གྲྭ་ལག་ཕྱག་ཚྭས་མངགས་
པའི་བསུ་མའི་ཡ་དྭངས་སྙན་གྲགས་དང་རྡོ་རིས་ཐོག་མེད་གཉིས་སླེབས། ཕྱག་ཚྭའི་བླ་
བྲང་ནས་གོས་ཚག་དང་ཁུར་ཤིང་སོགས་ཨ་སྐྱོ་ལ་མཁོ་བ་རྣམས་གྲབས་བྱས་ནས་ཚོང་པ་
འདན་ཁོག་ཏུ་འགྲོ་མཁན་ཞིག་དང་འགྲོགས་ནས་མི་ཕལ་པ་ལྟར་མཛད་ནས་ཉེ་གནས་
ཨ་སྐལ་ཉི་མ་དང་བཅས་ཏེ་བྱོན། འདན་ཁོག་ཏུ་ལ་ཆེན་པོ་ཞིག་བགྲོད་དགོས་པས་དེའི་
ཚེ་བླ་མ་དྲན་ནས་གསོལ་འདེབས་གདུང་བས་བོས་པས་རྐྱེན་གྱིས་བླ་མའི་ཞལ་མངོན་
སུམ་དུ་མཇལ། ཁྱོད་ལ་སྐྱོན་གང་ཡང་མི་འདུག་པས་ཁྱེད་ཀྱིས་འབོད་པ་ཅི་ཡིན་གསུངས།
བྱོན་པའི་ལམ་བར་ཉིན་རེ་ཡུང་སྐམ་གསུམ་རེ་ཙམ་ལས་གསོལ་རྒྱུ་མི་ལོན་པས་སྤང་
ཟས་ལ་རྟེན་པ་སོགས་འོ་རྒྱལ་ཤིན་ཏུ་ཚོར། དེ་ནས་རིམ་བཞིན་བྱོན་པས་ལྷ་སར་ཕེབས།
མཁན་པོ་ཡིད་བཞིན་ནོར་བུའི་ཡོན་བདག་སྤོམ་མདའ་ཚང་ཟེར་བའི་དུད་ཚང་ཆེན་པོ་ཞིག་
ཡོད་པ་དེར་གནས་ཚང་གཡར། ཇོ་བོ་ཡིད་བཞིན་ནོར་བུའི་ཞལ་མཇལ་བས་ན་འདིར་
སྣང་གི་རྟོག་ཚོགས་ཐམས་ཅད་འགགས་ནས་འདུག་གསུངས། ཇོ་བོ་རང་བྱུང་ལྔ་ལྡན་གྱི་
བདུན་དུ་ཐུགས་སྨོན་ཟབ་རྒྱས་མཛད། ཡོན་བདག་གིས་ཁྱེད་ཉིད་རབ་ན་ངེད་ཀྱི་ལྷ་ཁང་
ནང་ཚེ་གཅིག་བཞུགས་རོགས། དེ་ཙམ་དུ་མ་བཞུགས་ཀྱང་ཁྱེད་ཉིད་གང་དུ་དགྱེས་པའི་
གནས་སུ་ཡོན་བདག་བྱས་ནས་མཐུན་རྐྱེན་བསྒྲུབ་ཟེར་ཡང་ཁས་མ་བླངས་གསུངས།
དེའི་ཚེ་ས་སྐྱ་བདག་ཆེན་ཡང་མཇལ། ཨ་མདོ་འཇམ་དབྱངས་བཞད་པས་ལམ་དབང་
དང་། རྒྱུད་དབང་གསུངས་པས་དབང་གྲལ་དུ་བཞུགས། འཇམ་དབྱངས་བཞད་པས་
རྗེས་སོར་དབུས་གཙང་དུ་བྱོན་ཆོག་པའི་ལམ་ཡིག་གནང་། བདག་ཆེན་རིན་པོ་ཆེས་
ཁྱེད་ཉིད་ཁམས་ཕྱོགས་སུ་སོང་དང་འགྲོ་དོན་ཆེ་འོང་ཞེས་མ་འོངས་འབྱུང་འགྱུར་གྱི་ལུང་
བསྟན། དེ་ནས་དབུས་གཙང་དུ་གནས་གཟིགས་མཛད་པ་ནི། བསམ་ཡས་མཆིམས་ཕུ།
213

ཡ་ཆེན་ཆོས་འབྱུང་།
གཡའ་མ་ལུང་། གངས་རི་ཐོད་དཀར། ཚེ་རིང་ལྗོངས་དེ་རྣམས་ཀྱི་གཙོས་གནས་ཆེན་
རྣམས་ལ་འབྲེལ་བ་རེ་བཞག །ཞག་བརྒྱ་ཕྲག་ཁ་ཤས་ཙམ་སྒྲུབ་པ་རེ་མཛད། དེ་དུས་
གསོ་བ་ཉུང་ཟད་ལས་མེད་པས་སྐུ་ལུས་སྟོབས་ཞན་པར་གྱུར། ཐུགས་ལ་སྐྱོ་བ་རྒྱུན་ཆད་
མེད་པ་དང༌། བླ་མ་ལ་མོས་གུས་ཐང་ལྷོད་མེད་པ་ཞིག་བྱུང་གསུངས། མི་མ་ཡིན་རྣམས་
ཀྱི་གནས་སུ་འོད་གསལ་གྱི་ངང་ནས་བྱོན་ཞིང་། དེ་རྣམས་ལ་མཁན་རིན་པོ་ཆེས་མཛད་
པའི་ཀུན་བཟང་བླ་མའི་ཞལ་ལུང་གི་ཟིན་བྲིས་གཙོས་ཆོས་མཚན་མང་པོ་རེ་གསུངས།
དེ་ལྟར་སྒྲུབ་པ་སྙིང་པོར་མཛད་ནས་མི་དང་མི་མིན་གྱི་གདུལ་བྱ་སྐལ་ལྡན་རྣམས་བྱང་
ཆུབ་ཀྱི་ལམ་ལ་བཀོད། འདི་དག་གི་སྐབས་རྩ་གསུམ་ལྷག་པའི་ལྷ་སྤྱི་དང༌། ཁྱད་པར་
སྔ་ཕྱིར་ཀུན་མཁྱེན་ཀློང་ཆེན་པ་སོགས་ཀྱིས་ཞལ་གཟིགས་དང་ལུང་བསྟན་དཔག་ཏུ་
མེད་པ་ཡོད་པར་གསུངས། སྐབས་ཤིག་རྗེའི་སྐུ་ཚ་ཤེས་རབ་སོགས་མི་བདུན་བརྒྱད་
ཙམ་ཇོ་བོ་མཇལ་དུ་འོང་བ་དང་འཕྲད། རྗེ་ངག་དགའ་རིན་པོ་ཆེས་བསྐུར་གནང་བའི་
ཕྱག་བྲིས་ཕུལ། ཕྱག་བྲིས་གཟིགས་མཐར་བདག་གིས་ཚེ་གང་པོར་ངེས་མེད་ཀྱི་རི་
ཁྲོད་འགྲིམ་ནས་སྔོན་བྱོན་སྐྱེས་མཆོག་རྣམས་གྲུབ་པ་ཐོབ་པའི་གདན་ས་འདི་དག་
རྣམས་སུ་ཤི་ཐུབ་ན་སྙམ་པའི་དམ་བཅའ་ཞིག་ཡོད་ཀྱང་། ད་ནི་རི་ཁྲོད་དུ་བསྡད་ཀྱང་རྩ་
བའི་བླ་མའི་གདམས་ངག་ཟབ་མོ་རྣམས་ཉམས་སུ་ལེན་རྒྱུ་ལས་གང་ཡང་མེད་པས་ད་ནི་
ཅི་ལ་བབས་ཀྱང་མཁན་ཡིད་བཞིན་ནོར་བུའི་བདུན་དུ་ཕྱིན་ནས། འདི་ཕྱིའི་ལེགས་ཉེས་
སོགས་ཅི་རེད་ཀྱང་སྐྱབས་ཁོང་ལ་ཞུ་རྒྱུའི་ཐུགས་དམ་བཅས། དེ་ནས་ཨ་སྐལ་ཉི་མ་དང་
བཅས་གཙང་ཕྱོགས་དུ་བྱོན། ས་སྐྱར་ཕྱག་ཕེབས། བདག་ཆེན་རིན་པོ་ཆེས་ལམ་འབྲས་
སློབ་བཤད་གསུངས་པ་དང་ཐུག་པས་དམ་ཆོས་ཀྱི་བགོ་སྐལ་ཐོབ། དེ་ནས་ཨོ་རྒྱན་སྨིན་
སློབ་བཤད་གསུངས་པ་དང་ར་མཁན་ཅུང་རིན་པོ་ཆེ་ལ་ཡུལ་དུ་བྱོན
གྲོལ་གླིང་དུ་བྱོན། དགོན་པ་དེར་མཁན་ཅུང་རིན་པོ་ཆེས་མཛད་ནས་དགེ་ཚུལ་སློང་མང་
པོ་བསྒྲུབས་གནང་བས་དེར་ལས་གྲལ་མཛད། དེ་ནས་རང་ཡུལ་དུ་བྱོན། ། མཁན་རིན་པོ་
མཁ་
214

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
ཆེའི་ཆོས་སྒར་དུ་ཕྱག་ཕེབས། མཇལ་རྟེན་དང་བཅས་མཁན་ཡིད་བཞིན་ནོར་བུ་
མཇལ་ཁ་ཞུས་པས། ད་ཁྱེད་འདིར་བྱོན་འོང་བ་གོ་ཆོད་གསུངས། སེམས་ཀྱི་གོ་ཡུལ་
འཁོར་ན་དོན་གྱི་རབ་མ་ཡིན་ཟེར་དར་གསུངས་ནས་དགྱེས་ཚོར་ཆེན་པོ་མཛད་ཅིང་
གསུང་གླེང་ཞིབ་རྒྱས་མཛད། མཁན་རིན་པོ་ཆེ་ངག་དབང་དཔལ་བཟང་མཆོག་གིས་
སྤྲུལ་ཨ་རིག་རིན་པོ་ཆེར། ད་ལྟ་ཁྱེད་ངའི་མདུན་དུ་བཅར་བ་ལགས་ཀྱང་ཕྱིས་སུ་ངེད་
ཕ་མ་བུ་གསུམ་ཁྱེད་ཀྱི་མདུན་དུ་འོང་བ་ཡིན། །ཞེས་མ་འོངས་སྒྲིབ་མེད་མངོན་སུམ་གྱི་
ལུང་བསྟན་པ་ལྟར། ཕྱིས་རྗེ་བླ་མའི་ཡང་སྤྲུལ་སྨྱོ་ཤུལ་སངས་རྒྱས་ཚེ་རིང་དང་། མཁའ་
འགྲོ་མ་བཀྲ་ཤིས་སྒྲོལ་མ། སྐུ་སྲས་དམ་པ་ལུང་སྤྲུལ་བཤད་སྒྲུབ་བསྟན་འཛིན་ཡབ་
ཡུམ་སྲས་གསུམ་སྤྲུལ་རིན་པོ་ཆེའི་མདུན་དུ་མཇལ་བར་བྱོན་པས། སྤྲུལ་རིན་པོ་ཆེས་
དད་སྤྲོ་ཆེན་པོས་རྗེ་བླ་མས་སྔོན་གྱི་ལུང་བསྟན་རྣམས་ད་རེས་དུས་ཐོག་ཏུ་སྨིན་སོང་
གསུངས་ནས་མང་དུ་བཤུམས། ཐུགས་དགྱེས་པ་ཆེན་པོས་ཡང་གསང་རྫོགས་པ་ཆེན་
པོའི་སྙན་བརྒྱུད་ཀྱི་ཁྲིད་གོང་མའི་ཕྱག་བཞེས་རྣམས་ཞིབ་ཏུ་གསུངས། སྤྱིར་འདུ་འཛི་
དང་ཁྱད་པར་དགོན་གཞིས་གཡེང་བ་ལ་སྐྱོ་བ་ནམ་ཡང་སངས་ཐབས་བྲལ་གཤིས། དེ་
ནས་སྔར་གྱི་ཡོན་བདག་འབར་ཆུང་དབང་ཆེན་ཟེར་བ་དེ་ཉིད་ཀྱིས་ཞབས་ཕྱི་ཞུས་ཐོག་
ཛཀ་དགོན་དུ་ཉིན་ཤས་བཞུགས། དེ་ནས་མཚོ་བྲག་ཆེན་རྒྱལ་པོའི་གནས་ནང་དུ་
ཕེབས་དེར་སྐུ་མཚམས་དམ་པོར་ཟླ་བ་ཁ་ཤས་ལ་བཞུགས། རིམ་གྱིས་རིག་འཛིན་ཀློང་
གསལ་སྙིང་པོའི་གཏེར་གནས་རཱ་ཁོག་ཡིན་པས་དེར་ཞབས་ཟུང་བསྒྱུར། རྭ་ཁོག་
གསང་སྔགས་གླིང་དུ་ཟླ་བ་མང་ཙམ་དང༌། སྒམ་པོའི་གནས། རོལ་པ་བདེ་ཆེན་ཁང་།
བདེ་མཆོག་གནས་སམ་རྫོང་ནག་ཅེས་རིག་འཛིན་ཀློང་གསལ་གྱི་ཚེ་སྒྲུབ་ཡང་སྙིང་
གཏེར་གནས་སོགས་སུ་ལོ་བཅུ་ཕྲག་བར་དུ་བཞུགས། དེ་ནས་སྡེ་གཞུང་མའི་སྤྲུལ་སྐུ་
མཇལ་དུ་འགྲོ་མི་ཞིག་ལ་ཁོང་གིས་བདག་ལ་ས་སྐྱའི་ལམ་འབྲས་ཤིག་གསུང་བར་ཞུ་
215

ཡ་ཆེན་ཆོས་འབྱུང་།
ཞེས་གསུང་འཕྲིན་ཞིག་ཕུལ་བས། སྡེ་སྤྲུལ་གྱི་ཞལ་ནས་བདག་སྤྲུལ་སྐུ་ལ་དགའ་མི་
ཞིག་མིན་ཀྱང་སྤྲུལ་སྐུ་འདི་ལ་སྙིང་ནས་དགའ། བླ་མ་སངས་རྒྱས་སུ་མཐོང་བ་ཞིག་
ཡོད། གདམས་ངག་བདག་ལ་ཡོད་དོན་ལྟར་བྱོན་ཡོང་ན་ལོས་འབུལ་གསུངས། སྡེ་སྤྲུལ་
རིན་པོ་ཆེའི་མདུན་དུ་བྱོན། དཀོན་མཆོག་ལྷུན་གྲུབ་ཀྱི་སྣང་གསུམ་རྒྱུད་གསུམ་བཤད་
གསུངས། ཕྱི་ཉིན་སྐུ་མདུན་དུ་བྱོན་ཚེ་མདངས་མི་ནག་པོ་གུར་གྱི་མགོན་པོ་ཡིན་པ་འདྲ་
སྙམ་པ་ཞིག་ཡོང་ནས་སློབ་བུ་འདི་གཞུང་བཤད་ས་མིན། མན་ངག་བཤད་ས་ཡིན་
གསུངས་བྱུང་བས་ད་བདག་གིས་མན་ངག་ཅིག་ཁྱེད་ལ་བཤད་གསུངས་ནས། ཚར་
ཆེན་བློ་གསལ་རྒྱ་མཚོའི་ཟིན་བྲིས་མཁྱེན་བརྩེ་དབང་ཕྱུག་གིས་མཛད་པའི་སྣང་གསུམ་
རྒྱུད་གསུམ་དེ་ཉིད་གསུངས་པ་སོགས། དུས་སྔ་ཕྱིར་ས་སྐྱའི་ཁྲིད་ཅི་རིགས། སྙིང་ཐིག་
ཡེ་ཤེས་བླ་མའི་བཀའ་གཏད། ས་སྐྱའི་བརྒྱུད་འཛིན་རྣམས་ཀྱི་སྙན་བརྒྱུད། མཁའ་
སྤྱོད་མའི་ཁྲིད། བྲག་རྫོང་མའི་གསང་ཁྲིད་སོགས་མཐའ་ཡས་པ་གསན། དེ་དུས་བླ་མ་
རིན་པོ་ཆེ་ཨ་ཁྱུག་མཆོག་དང་། སྤྲུལ་འཇིགས་མེད་རྣམ་རྒྱལ། སྤྲུལ་བདེ་ཆེན་རྣམས་
ཀྱིས་ཀྱང་སྡེ་སྤྲུལ་མདུན་ནས་ལམ་འབྲས་རྒྱས་པར་གསན། དེ་སྐབས་འཇམ་མགོན་
ངག་དབང་ལེགས་པའི་གདུང་མཆོད་འཚོགས། སྡེ་སྤྲུལ་རིན་པོ་ཆེ་མཆོག་ནས་བླ་མ་
མཆོད་ཆོག་དང་བཟང་སྤྱོད་ཀྱི་དམིགས་འདུན་དང་བསྡུས་དོན་གསུངས་ཤིང་། ད་རེས་
ཀྱི་ཚོགས་པ་དེའི་ནང་དུ་སར་གནས་ཀྱི་བྱང་སེམས་ཆེན་པོ་ཡོད་པས་རང་རེ་རྣམས་ཀྱི་
སྨོན་ལམ་གང་བཏབ་ཀྱང་འགྲུབ་ངེས་ཅན་ཡིན། ད་ལྟ་འདི་རུ་སྤྲུལ་ཨ་རིག་རིན་པོ་ཆེ་
བཞུགས་ཡོད་པ་འདི་ནི་སར་གནས་ཀྱི་བྱང་སེམས་ཆེན་པོ་ཡིན། ངེད་གཉིས་བླ་སློབ་
ཚུལ་དུ་གོང་དུ་ང་སྡད། འོག་ཏུ་ཁོང་བཞུགས་པ་མ་གཏོགས་ཡོན་ཏན་གྱི་ངོས་ནས་ང་
ལས་སྤྲུལ་འདི་དཔག་ཚད་ཀྱིས་འཕགས་ཅེས་དབུགས་དབྱུང་གཟེངས་བསྟོད། དེ་ལོའི་
ཟླ་བ་བཅུ་གཅིག་པའི་ནང་སྡེ་སྤྲུལ་རིན་པོ་ཆེ་དགོངས་པ་ཆོས་དབྱིངས་སུ་གཤེགས།
216

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཐུགས་དམ་སྤྲུལ་རིན་པོ་ཡིས་དཀྲོལ། གདུང་མཆོད་ཉིན་བཞི་ལྔ་ཙམ་གྱི་བར་དུ་ཕུལ།
དེའི་ལོར་སྤྲུལ་རིན་པོ་ཆེའི་སྐུ་གེགས་ལ་ཐུག་ཚེ། སྙུང་གཞི་ཡང་ཚབ་ཆེན་ཞིག་སྙིང་།
ཁྲོསྡེ་སྤྱི་དང་སློབ་ཚོགས་ནས་ཞབས་བརྟན་ཅི་འབྱོར་ཞུས་པས་སྙུང་གཞི་ཡང་དེངས་
སོང་། དབྱར་དུས་སུ་སྤྲུལ་རིན་པོ་ཆེ་སྐུ་མཚམས་ལྷོད་པོར་བཞུགས། དེའི་ལོ་ལ་དགེ་
ཚུལ་སློང་མང་ཙམ་བསྒྲུབས་ནས་དམ་ཆོས་འདུལ་བའི་བསྟན་པ་ལ་བྱ་བ་རྒྱ་ཆེར་
མཛད། བླ་མ་ཨ་ཁྱུག་མཆོག་ལ་ད་ལྟ་སྨད་འདུལ་ལ་རྩིས་ཆེན་མཛད་འདུག་པས་ཁྱེད་
ཀྱི་སྡོམ་རྒྱུན་དེ་བརྗེ་དགོས་གསུངས་ནས་སྡོམ་རྒྱུན་བརྗེས། དེ་ཡི་སྟོན་ངོས་ནས་བཟུང་
བླ་མ་རིན་པོ་ཆེ་ཨ་ཁྱུག་མཆོག་རྗེས་སུ་བཟུང་ནས། མཁན་ངག་དབང་དཔལ་བཟང་གི་
སྙན་བརྒྱུད་འདི་ཨ་ཁྱུག་གིས་གཞན་ལ་སྟོན་ནུས་པ་ཤར་ཞེས་མ་འོངས་འབྱུང་འགྱུར་གྱི་
ལུང་བསྟན་ཡང་མཛད། དེའི་སྐབས་ཨ་སྐལ་ཉི་མ་དང་། བླ་མ་ཨ་ཁྱུག་མཆོག་ནས་
གསོལ་མཛོ་མ་བཞོ་རྒྱུ་སོགས་སྤྲུལ་རིན་པོ་ཆེའི་ཞབས་ཕྱི་མཛད། སྤྲུལ་རིན་པོ་ཆེ་ལོ་
གཅིག་བར་སྐུ་མཚམས་དམ་པོར་བཞུགས། དགོས་མཁོ་རྣམས་ཡི་གེར་བྲིས་ནས་ཤིང་
རའི་རྒྱབ་ཏུ་བཞག་པ་ལས་མདུན་དུ་མི་གཅིག་ཀྱང་མི་ཐར། དེའི་སྟོན་ཁར་ཟླ་བ་
གཅིག་ཙམ་སྐུ་མཚམས་གྲོལ། སླར་དགུན་དུས་སུ་མཚམས་དམ་པོར་བཞུགས། དེའི་
གནས་སྐབས་སུ་རྒྱ་ཁབ་ཀྱིས་དུས་འཁྲུགས་ཇི་ཟིང་ལ་སོང་བས་བླ་མ་དགེ་བའི་བཤེས་
གཉེན་རྣམས་ལ་འོ་རྒྱལ་ཆེན་པོ་ཚོར་དགོས་བྱུང་། སྐབས་ཤིག་ཁྲོཐོག་གྲྭ་པ་ཨ་ཕུག་
ཉི་མ། ཨ་ཁུ་རིས་པོ། ཤ་ཉེ་མེས་མེས། པད་རྡོར། རིག་ལོ་བཅས་ལ་སྔོན་འགྲོའི་ཟིན་
བྲིས་དང་། རིག་འདུས། ཡུམ་ཀ །ཐེག་ལེ་རྒྱ་ཅན་གྱི་དབང་རྣམས་བསྩལ། དེའི་ཚེ་རྒྱ་
དང་འབྲོག་སྡེ་གཉིས་འཛིང་མོ་བྱས་ནས་རྒྱ་བོད་མང་ཆེན་བསད། སྤྲུལ་རིན་པོ་ཆེ་དང་
ཨ་སྐལ་ཉི་མ་བླ་མ་ཨ་ཁྱུག་རིན་པོ་ཆེ་གསུམ་ལ་ཡང་རྒྱ་དམག་གིས་འོ་རྒྱལ་ཆེན་པོ་
འཚོར་དགོས་བྱུང་། ལུང་སྤྲུལ་ཨ་རྡོར་རིན་པོ་ཆེ་མཆོག་ནས་སྤྲུལ་རིན་པོ་ཆེར། ཉིད་
217

ཡ་ཆེན་ཆོས་འབྱུང་།
གནམ་དཔྱང་བྱེད་འོང་ན་འདྲ་མིན་ཅི་ཡང་ཟེར་མི་ཉན་གསུངས། བར་སྐབས་དབྱར་
དུས་ཤིག་དུང་དཀར་རི་ཁྲོད་དུ་བཞུགས། རྒྱལ་སྲས་རིན་པོ་ཆེ་ནས། རིག་འཛིན་འགྲོ་
འདུལ་དཔའ་བོ་རྡོ་རྗེ་དེ་ཉིད་ཀུན་མཁྱེན་འཇིགས་མེད་གླིང་པའི་ཡེ་ཤེས་ཀྱི་སྐུ་ཡིས་
རྗེས་སུ་བཟུང་བ་ཡིན་པས་མགོན་པོ་གང་དེའི་སྙན་བརྒྱུད་རྣམས་བཀའ་དྲིན་བསྐྱངས།
སྤྲུལ་རིན་པོ་ཆེ་སྐུ་མཚམས་དང་བསགས་སྦྱངས་ལ་ཉིན་མཚན་འཁོར་ཡུག་ཏུ་འབད་
ནས་བཞུགས། དེ་སྐབས་ཁྲོ ཆུའི་ནང་དུ་བྱ་རོག་ཉི་ཤུ་ཙམ་གྱིས་འཁྲུས་བྱས་ནས་
གཅིག་རྗེས་སུ་གཅིག་རྐང་འགྲོས་བྱེད་ནས་འདུག་པས་སྤྲུལ་རིན་པོ་ཆེ་མཆོག་གིས།
དེ་རྣམས་ཆོས་སྐྱོང་གིས་བརྩེ་སྐྱོང་ཡིན་གསུངས། སྤྲུལ་རིན་པོ་ཆེ་སོགས་མཁན་སྤྲུལ་
རྣམས་རྟ་ཐོག་ནས་བྱོན་པའི་ཚེ། སྤྲུལ་རིན་པོ་ཆེའི་ཆིབས་རྟ་དེ་ཉིད་ཁྲོ༄༅ཆུའི་ཟམ་ཐོག་ཏུ་
མ་ཕྱིན། དེ་ནི་ཁོང་རྒྱའི་ཁྲིམས་ཞབས་སུ་མི་འགྲོ་བའི་སྔ་ལྟས་ཡིན་པ་འདྲ་ཞེས་རྗེས་སུ་
སྤྲུལ་རིན་པོ་ཆེ་མཆོག་ནས་གསུངས། དེ་དུས་རྒྱལ་སྲས་རིན་པོ་ཆེ་བརྩོན་ཁང་དུ་
བཞུགས། རྒྱལ་སྲས་པདྨ་དབང་རྒྱལ་སྐབས་དེར་འདས། བླ་སྤྲུལ་མང་ཆེན་དཔལ་
ཡུལ་བརྩོན་ཁང་དུ་ཁྲིད། གཞན་རྣམས་སོ་སོར་བཏང་། སྤྲུལ་ཨ་རིག་ཡབ་སྲས་བླ་སློབ་
གསུམ་ནག་ཚང་གཉིས་ཀྱི་ནང་དུ་བཞུགས། གཅིག་ནང་སྤྲུལ་སྐུ་བཞུགས། གཅིག་གི་
ནང་ཨ་སྐལ་ཉི་མ་དང་བླ་མ་རིན་པོ་ཆེ་ཨ་ཁྱུག་གཉིས་བཞུགས། ཨ་སྐལ་ཉི་མ་སྙན་གཞི་
དྲག་པོ་ཞིག་གིས་ཟླ་བ་གསུམ་ཙམ་བསྙུངས། བསྙུངས་རུང་ཁོང་གིས་ས་འདི་ཞིང་
ཁམས་དངོས་སུ་འདུག མེ་ཏོག་ཀྱང་བཀྲ། སྟོན་པའང་བཞུགས། འོན་ཀྱང་ད་ནི་ང་
འཆི་བ་ཡིན་ཁྱེད་རྣམ་གཉིས་ལ་རྗེས་ནས་སྐྱིད་པོ་ཞིག་འོང་རྒྱུ་ཡོད། སྤྲུལ་སྐུ་འདི་ལྟ་
བུའི་བླ་མ་བཟང་པོ་ཡང་མི་རྙེད། ཁྱེད་ལྟ་བུའི་སློབ་མ་དགའ་མོ་ཡང་མི་རྙེད། ཁྱེད་རྣམ་
གཉིས་ཀྱིས་གཅིག་གིས་གཅིག་མ་དོར་ཞེས་ཞལ་ཆེམས་གསུངས། ཞག་ཤས་ནས་ཨ་
སྐལ་ཉི་མ་དགོངས་པ་ཆོས་དབྱིངས་སུ་གཤེགས། སྤྲུལ་རིན་པོ་ཆེ་བྱོན་ནས་དགོངས་པ་
218

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལ་དལ་ཅིག་བཞུགས་ནས། ཨ་སྐལ་ཉི་མ་དེ་ཙམ་བཟང་པོ་ཡིན་ནམ་གསུངས་ནས་
ཐུགས་སྤྲོ་བར་མཛད། ཨ་སྐལ་ཉི་མའི་གདུང་འདི་བྱ་ལ་འབྱིན་གསུངས། སྐུ་གདུང་
གདན་འདྲེན་སྐབས་བླ་མ་རིན་པོ་ཆེ་ཨ་ཁྱུག་ཐུགས་སྐྱོ་ཚད་མེད་མཛད་པས། སྤྲུལ་རིན་
པོ་ཆེས་ངུ་མི་དགོས་ཁྱེད་ཨ་སྐལ་ཉི་མ་ལ་དད་འདུན་ཤིན་ཏུ་ཆེ་བས་ཐུགས་ཡིད་བསྲེས་
ནས་ཉམས་ལེན་གྱིས་དང་བྱིན་རླབས་ཞུགས་འོང་གསུངས། ཞག་གསུམ་གྱི་རིང་ཀུན་
རིག་དང་མི་འཁྲུགས་པའི་ཆོ་ག་གསུངས། དེ་སྐབས་བླ་སྤྲུལ་མི་སེར་ཚང་མ་དཀའ་སྡུག་
ཤིན་ཏུ་ཆེ། སྤྲུལ་རིན་པོ་ཆེས་བདེ་སྡུག་གཏོང་ལེན་གྱི་བློ་སྦྱོང་མཛད་པའི་སྟོབས་ཀྱིས་
དངོས་སུ་ཞལ་ལས་ཧ་བོ་ཧ་བོ་ཞེས་གང་མང་གསུངས་འདུག །བླ་མ་རིན་པོ་ཆེ་ཨ་ཁྱུག་
མཆོག་ནས་སྤྲུལ་རིན་པོ་ཆེར་ཅི་གསུངས་ནི་ཡིན་ཞུས་པས། ཁོང་གིས་དྲན་བཞིན་དུ་
གསུངས་པ་ཡིན་གསུངས། དེ་སྐབས་སྤྲུལ་རིན་པོ་ཆེར་གྲལ་རིམ་འགེབ་སྐུང་བྱས་ཡོད་
ཟེར་ནས་ལས་འགན་ཚབས་ཆེན་བྱེད་པས་བླ་མ་ཡབ་སྲས་གཉིས་ཀྱི་ཐུགས་ལ་འོ་
རྒྱལ་ཆེན་པོ་ཚོར། འོན་ཀྱང་བླ་མ་རིན་པོ་ཆེ་ཨ་ཁྱུག་མཆོག་གིས་ཐབས་བཟང་ལ་
བརྟེན་ནས་དཔལ་ཡུལ་དུ་བྱོན་མི་དགོས་པའི་རྒྱ་དཔོན་གྱི་གནང་བ་ཐོབ། བླ་མ་ཡབ་
སྲས་གཉིས་དམ་པའི་ཆོས་ཀྱི་གསུང་གླེང་གནང་བའི་སྐལ་བ་བཟང་པོ་ཡང་བྱུང་
གསུངས། དེའི་སྐབས་སྤྲུལ་རིན་པོ་ཆེས་སྡུག་བསྔལ་དོན་ལྡན་དུ་བྱེད་པའི་ལམ་འཁྱེར་
གྱི་སྨོན་ལམ་འདི་གསུངས། བདག་གི་ད་ལྟའི་ལུས་སེམས་སྡུག་བསྔལ་ཀུན། །ཕ་མས་
ཐོག་དྲངས་བདག་སོགས་འགྲོ་ཀུན་གྱི། ། ལས་ཉོན་སྡུག་བསྔལ་གསུམ་གྱི་གོ་བཅད་
ནས། །རྟག་ཏུ་ཕན་བདེའི་དཔལ་ལ་སྤྱོད་པར་ཤོག །ཅེས་གསུངས། མ་འོངས་འབྱུང་
འགྱུར་གྱི་ལུང་བསྟན་ལ། ང་ཡི་ཤ་ཉེ་ལ་འཕྲིན་འདི་བསྐུར། བདག་ནི་ཁྱེད་ཀྱི་ཁྱིམ་དུ་
འོངས་གསུངས། ཆ་འདི་དོ་ཏན་གྱིས་སྤྲོད་རོགས་གསུངས། དེ་ནས་རྒྱལ་ཁབ་ཀྱི་རྩ་
ཁྲིམས་ཅུང་ལྷོད་སོང་བས། མི་སེར་རྣམས་ལ་འགྲོ་འདུག་གི་བྱ་བ་སོགས་རང་མོས་ཕྲན་
219

ཡ་ཆེན་ཆོས་འབྱུང་།
ཙམ་བྱུང་བས། བླ་མ་ཡབ་སྲས་བསོད་དབང་དང་བཅས་པ་ཁྲོ དགེ་ཚང་སྤྲུལ་ཆེན་
རྣམས་ཀྱི་གདན་ས་ཁང་རིལ་དུ་ཕྱག་ཕེབས་ནས་འདིར་གདན་འཇགས། བླ་སློབ་
གཉིས་ཀ་སྐུ་མཚམས་དམ་པོ་རེ་མཛད། དེའི་སྐབས་སུ་སྤྲུལ་རིན་པོ་ཆེ། འཇིག་རྟེན་གྱི་
བྱ་སྤྱོད་བཟའ་བཏུང་དང་བྱོན་བཞུགས། ན་བཟའ་གསོལ་བ་ཚ་གྲང་གི་ལྷག་སྐྱོབ་ཉིན་
སྔ་དྲོ་ཕྱི་དྲོ་ཡང་གཞན་གྱི་ཚོད་འཛིན་དགོས་ཤིང༌། ངག་བྲག་ཆ་ལྟ་བུའི་ཕར་ཞུས་ཚད་
ཐམས་ཅད་ཚུར་གསུངས་པ། སྣང་བ་ལ་དབང་བསྒྱུར་བས་སྤྱན་ཤེལ་དང་ཤེལ་དམ་ཆག་
པ་དེ་དག་ཚུར་འབྱར་བ་སོགས་ལོ་དྲུག་བདུན་བར་མཛད་སྤྱོད་ངེས་བཟུང་མེད་པ་སྟོན།
མདོར་ན་བླ་མ་དམ་པ་འདི་ཉིད་ལ་འོད་གསལ་རྫོགས་པ་ཆེན་པོའི་སྣང་བཞི་མཐར་
སོན་པའི་ལམ་རྟགས་མང་པོ་བཞུགས། སེ་ར་ཡང་སྤྲུལ་ཡང་ཁྲོ༔ཁོག་ཏུ་སྤྲུལ་རིན་པོ་
ཆེའི་མདུན་དུ་བྱོན། ལུགས་གཉིས་གང་ཐད་ནས་གསུང་གླེང་མང་པོ་མཛད། བསོད་
དབང་ནས་ཡང་སྤྲུལ་དེ་བླ་མ་བཟང་ངན་ཇི་ཙམ་ཡིན་ཞུས་པས། མཁན་རིན་པོ་ཆེ་དང་
འདྲ་གསུངས། སྐབས་ཤིག་ན་བླ་མ་ཡབ་སྲས་ཐམས་ཅད་ལ་སྙུན་གཞི་དྲག་པོ་ཞིག་
ཐེབས་ཆེ། སེ་ར་ཡང་སྤྲུལ་གླུ་བུར་བྱོན་ནས་ཟངས་མདོག་དཔལ་རིར་སྤྲུལ་རིན་པོ་ཆེའི་
གདན་བཏིང་འདུག་གསུངས་ནས། ནགས་ཀླུང་གཏེར་མཚོ་ནས་ཚེ་རིལ་ཉེར་ལྔ་
གཏེར་ནས་བཞེས། དེ་ཉིད་སྤྲུལ་རིན་པོ་ཆེར་ཕུལ་བས་ལོ་བཞིའི་བར་དུ་སྐུ་ཚེ་
བསྲིངས། གཟན་དཀར་ཞིག་དང་ཡེ་ཤེས་མཚོ་རྒྱལ་གྱི་ཕྱག་གདུབ་གནང་། རྗེ་ཉིད་ཀྱི་
ཐུགས་སྲས་གཙོ་བོ་ཁུ་བོའི་ཡང་སྤྲུལ་འཇིགས་མེད་རྣམ་རྒྱལ་དང༌། ཁྲོམ་དགེ་མཁའ་
སྤྱོད་སྤྲུལ་སྐུ་བདེ་ཆེན་རྡོ་རྗེ། ལྕགས་མདུད་སྤྲུལ་སྐུ་པདྨ་གར་དབང་། རྗེ་ཉིད་ཀྱི་རྩ་
བའི་བླ་མའི་ཡང་སྤྲུལ་སངས་རྒྱས་ཚེ་རིང་། རྟོགས་ལྡན་སྐལ་བཟང་ཉི་མ། བདག་ཅག་
རྣམས་ཀྱི་དྲིན་ཆེན་རྩ་བའི་བླ་མ་རྡོ་རྗེ་འཆང་གྲུབ་དབང་བླ་མ་ལུང་རྟོགས་རྒྱལ་མཚན་
མཆོག་དང་། རྒྱལ་ཚབ་དམ་པ་ཐུབ་བསྟན་བསམ་གཏན་བཟང་པོ་ཡབ་སྲས་སོགས་
22O

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བརྒྱུད་འཛིན་བཟང་ལ་མང་བ་བྱོན། དམ་པ་ཉིད་གང་དུ་བཞུགས་པའི་སར་རྐུ་ཇག་
འཕྲོག་གསུམ་དང་རྔོན་མི་བྱ་བ་དང་། མ་ཎི་དང་། སི་དྷིས་གདུལ་བྱ་ཐུན་མོང་ལ་དགེ་
བསྐུལ་གནང་བས། མི་ནད་ཕྱུགས་ནད། སད་སེར་བཙའ་ཐན་སོགས་ཞི་ཞིང་། ཐ་ན་བྱ་
རི་དྭགས་སོགས་ཕན་ཚུན་འཚེ་བ་མེད་ཅིང་བཀྲ་ཤིས་དགེ་མཚན་འབུམ་གྱི་ཁྱབ་པ་བྱུང་།
རྗེ་ཉིད་ཀྱི་དགེ་སྒྲུབ་མཛད་པ་ཐམས་ཅད་གསང་རྒྱ་མཛད་མོས་རག་རིམ་ཙམ་ནི་འདི་
ལྟར། དཔའ་མོ་ལུགས་ཀྱི་སྨྱུང་གནས་ཆ་སྟོང་ཕྲག་ཙམ་དང༌། མ་ཎི་དུང་
གཅིག །མགོན་པོའི་བསྙེན་པ་དུང༌། བརྐྱངས་ཕྱག་འབུམ་ཐེར་ཉེར་ལྔ། ཡིག་བརྒྱ་
འབུམ་ཐེར་བརྒྱ། སིདྡྷི་དུང་གཅིག འབུམ་ལྔ་ཆ་དྲུག དེ་མིན་ས་རྙིང་གི་ཡི་དམ་
བཞི་བཅུ་ཁ་ཤས་ཙམ་བསྙེན་ཚད་ཕུད། མདོར་ན་ཉིན་མཚན་དལ་ཁོམས་ཆུ་ཚོད་ཕྱེད་ཙམ་
ཡང་རྣམ་གཡེང་མི་མཛད་པ་ནི་སྔོན་བྱོན་རྒྱལ་བ་གོང་མ་རྣམས་ཀྱི་རྣམ་ཐར་དྲི་མ་མེད་པ་
ཡིན། འབྲུག་ལོའི་ནང་ནས་བླ་མ་རིན་པོ་ཆེ་ཨ་ཁྱུག་མཆོག་གི་གཟིམ་ལམ་དང་ཕྲེང་མོ་
སོགས་གང་ལ་བརྟགས་ཀྱང་། སྤྲུལ་རིན་པོ་ཆེར་སྐུ་གེགས་ཆེ་འདུག་པས། མཁའ་
འགྲོའི་མེ་མཆོད་འབུམ་ཐེར་དང་། ཚེ་ཆོག་སྟོང་འདོན་སོགས་ཨེ་ཆོག་ཞུས་པས། མེ་
མཆོད་འདོན་ཆོག ཚེ་ཆོག་འདོན་མི་ཆོག་གསུངས། དེ་སྐབས་བསོད་དབང་འོང་ནས་
ཁྱུག་དགའ། སྤྲུལ་རིན་པོ་ཆེ་ནས། ཁྱེད་སྐུ་མདུན་དུ་ཤོག་གསུངས་འདུག་ཟེར་བས་དེ་
འཕྲལ་ལ་ཁོང་བྱོན་པས་ཕྱག་གཡས་ན་རྔ་དབྱུག་བསྣམས་ནས། ད་ང་འདི་འདྲ་རེད་
འདུག་གསུངས། ད་རང་རེ་གཉིས་ནི་ཚེ་འདི་དང་ཕྱི་མ་བར་དོ་གསུམ་གང་ལའང་འབྲལ་
བ་མེད་ཨེ་གོ །ཞེས་བླ་སློབ་གཉིས་ཐུགས་ཡིད་དགོངས་པ་གཅིག་ཏུ་གྱུར། ད་ཁྱེད་ཀྱིས་
བདག་ལ་རྗེས་ནས་འདི་ལྟ་བུའི་བརྩེ་གདུང་བྱེད་པ་ཨེ་ཡིན་གསུངས། ཁྱེད་ཀྱིས་
བདག་ལ་བཀའ་དྲིན་རེ་སྩལ་ན་བདག་གིས་ལྟོ་བ་ལ་རྒྱུན་དུ་སྦྱར་འདུག་ཞུས། དེ་ནས་
ཕག་ཟླ་བའི་ཚེས་བཅུ་བདུན་གྱི་ཐོ་རེངས་ཁར་དགོངས་པ་ཆོས་ཀྱི་དབྱིངས་སུ་
221

ཡ་ཆེན་ཆོས་འབྱུང་།
གཤེགས་སོ། །ཐུགས་དམ་དཀྲོལ་ཚུལ་དང་། གདུང་ཆས་བྱེད་ལུགས་སོགས་སེ་ར་
ཡང་སྤྲུལ་ལ་ཐུགས་བློ་ཞུས་པ་ལྟར་མཛད། ཡང་སྤྲུལ་རིན་པོ་ཆེས། སྤྲུལ་རིན་པོ་ཆེ་
དང་པོ་ཐུགས་དམ་བཟུང་མེད་ཀྱང་། རྗེས་སུ་སྐུ་ལུས་ལ་ཞུགས་ནས་ད་ལྟ་སྤྱན་རས་
གཟིགས་ཀྱི་སྐུར་བཞེངས་འདུག་གསུངས། ཨ་འཛོམས་རྒྱལ་སྲས་ཀྱི་ཡང་སྤྲུལ་དང་།
རྗེ་ཉིད་ཀྱི་རྩ་བའི་བླ་མའི་ཡང་སྤྲུལ་སངས་རྒྱས་ཚེ་རིང་། ཨ་འཛོམས་འབྲུག་པ་རིན་པོ་ཆེ་
བཅས་གདན་དྲངས། གདུང་འབུལ་དང་། གདུང་རུས་རྣམས་ཚགས་སུ་འདེབས་ལུགས།
གདུང་མཆོད་འདོན་ཚུལ་རྣམས་ཡང་སྤྲུལ་རིན་པོ་ཆེས་གསུངས་པ་ལྟར་མཛད། མདོར་
ན་མཛད་པ་མཐའ་ཡས་པའི་སྒོ་ནས་གདུལ་བྱ་སེམས་ཅན་རྣམས་ལ་བསོད་ནམས་ཀྱི་
རྟེན་དུ་གདུང་དང་རིང་བསྲེལ་སོགས་བཞག །མ་འོངས་འཁོར་བ་མ་སྟོང་བར་དུ་འབྲེལ་
ཚད་དོན་དང་ལྡན་པའི་རྟེན་བཞེངས། མཛད་སྤྱོད་ཐོས་པ་ཙམ་གྱི་དད་སྤྲོ་ཤིན་ཏུ་ཆེ་བ།
སེམས་ཅན་དམུ་རྒོད་རྣམས་ཀྱིས་མགོན་པོ་གང་ཉིད་ཀྱི་མཚན་ཐོས་པ་ཙམ་གྱིས་བློ་སྣ་
ཆོས་ལ་འགྱུར་བ་སོགས་རྣམ་པར་ཐར་པ་རྨད་དུ་བྱུང་བའོ། །སྤྲུལ་རྣམ་གཉིས་ཀྱི་
བཀའ་ལུང་ལྟར་ཡང་སྤྲུལ་སྦྲུལ་ལོ་པ་ཞིག་ཤིན་ཏུ་ངོ་མཚར་བའི་ལྟས་དང་བཅས་མཚན་
དཔེའི་མེ་ཏོག་ལྷུག་པོར་བཞད་ནས། དེང་སྐབས་སྐལ་ལྡན་གདུལ་བྱའི་ངོར་ཞལ་འཛུམ་
ལྷམ་མེར་བཞུགས་པའི་སྤྲུལ་པའི་སྐུ་མཆོག་རིག་འཛིན་དབང་ཕྱུག་རིན་པོ་ཆེ་གང་ཉིད་
དོ།། །། །
ཞལ་གདམས་ནི།
ཀྱེ་མ། སྙིགས་མའི་མཐའ་རུ་སྐྱེས་པའི། །ང་འདྲ་མདོ་མེད་འདི་ཚོ། །བསམ་བློ་
ནང་དུ་ཁུགས་དང་། །རང་བསམ་རང་ལ་གཏོང་རན། ། ཧ་འོ་མི་བྱེད་འཆི་ཁར། །ད་
རེས་སླེབས་ནས་ཐལ་ལོ། །དྲིན་ཆེན་བླ་མ་དྲན་ནས། །མཆི་མའི་རྦ་རླབས་གཡོ་ཞིང་། །
གདུང་བའི་ཤུགས་ཀྱིས་འབོད་ན། །ཐུགས་རྗེའི་ཕྱག་གཡང་སྐྱོངས་ཤོག །ལས་ངན་
222

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གཉིས་མེད་སེང་གེ །དཀོར་ནག་ལྕགས་ཀྱི་ཐུ་ལུམ། ། ཡང་ཡང་བགམ་ནས་བསམ་
བདེར། །སྡོད་པ་ཁྱེད་རང་མིན་ནམ། །རྣམ་གཡེང་ཁོ་ནས་དུས་གདའ། ། ལོ་ཟླ་ཟས་
གོས་སོགས་ཀྱིས། །འབྲེལ་བའི་སྲོག་གཅོད་སྡིག་པ། །གཅིག་པུར་དམྱལ་བའི་གནས་
ནས། །བསྐལ་པ་མང་པོར་མི་ཐར། །དེ་འདྲའི་སྡིག་པའི་ཕུང་པོ། ། རི་རབ་ཙམ་ཞིག་
བསགས་ནས། །ད་ལྟ་ད་ལྟ་ཤི་ན། །བློ་རྩེ་དེ་ལ་གཏོད་རན། །རང་བྱས་ལས་ཀྱི་འབྲས་བུ། །རང་
ལྟག་འོང་ལས་ཆེ་བས། །མེ་སྟག་ཆུང་ངུའི་རེག་པ། ། མི་ཐེགས་དམྱལ་བར་ཨེ་བཟོད། །
འཆི་ཁར་ཕན་པའི་བརྒྱག་ཕྱེ། །དམ་པའི་ཆོས་ལས་མེད་ན། །ཆོས་དང་རང་རྒྱུད་གཉིས་
པོ༑ ༑མེ་ཆུ་ལྟག་སྤྱོད་འདྲ་བས། །རྒྱབ་འགལ་སོང་བར་གདའ་ན། ། སྒྱུ་མའི་ནོར་རྫས་
སྟོར་དུས། །གྱོང་བརྡབ་ཟེར་བའི་སྐྱེ་མིན་ །ཐར་བའི་སྲོག་རྩ་བཅད་ལས། དེ་བས་གྱོང་
ཆེན་ཨེ་ཡོད། །མགུ་མེད་ངོ་སྲུང་ཙམ་གྱིས། ། ཕྱི་མ་འགྱང་དུ་འཕང་ན། །འདི་དང་ཕྱི་མ་
གཉིས་པོ། །སྡུག་ཐག་ཕྱི་མ་རིང་ཡོང་། །ལྟར་སྣང་ཚུལ་འཆོས་ཙམ་གྱིས། །ཆོས་པ་
བྱེད་བློ་བྱས་ནས། །རང་མགོ་རང་གིས་བསྐོར་ན། །དེ་ལས་སྡུག་པ་སྲིད་དམ། །གཞན་
ཕན་བསམ་པ་བཟང་པོ། །རང་ལ་ཡོད་སྐད་འདོན་ཡང་། །ཁ་འཇམ་རྒྱུད་རྩུབ་དེས་ནི། །
བྱང་སེམས་འབྱུང་བ་རེད་དཀའ། ། ལྟ་བ་མཐོན་པོའི་མིང་གིས། །བ་དན་ལྷབ་ལྷུབ་
གཡོ་ཡང་། །ཉོན་མོངས་ཆེ་རུ་སོང་བའི། ། ལྟ་བ་དེ་འདྲས་ཨེ་ཕན། །སྐྱིད་རྒྱགས་ཉི་
མས་དྲིས་དུས། །ཆོས་གཟུགས་ལྟ་བུར་འདུག་ཀྱང་། །རྐྱེན་ངན་ཐོག་བབས་བྱུང་དུས། །
ཐ་མལ་བ་དང་ཅི་ཁྱད། ། ལྟ་བ་ལ་ཁའི་སྨུག་པ། །སྒོམ་པ་དར་ལྕོག་རླུང་བསྐྱོད། །སྤྱོད་
པ་དགེ་སྡིག་འདྲེས་མ། །འབྲས་བུ་ངན་སོང་གཏིང་རྡོ། །དེས་ན་རང་གིས་རང་ལ། །
ཕན་པའི་ཤ་ཚ་སྙིང་རྗེ། །འཆི་ཁའི་ནང་མོ་བྲང་ཁོག །སེན་མོ་མི་འདེབས་ཐབས་རེ། །ཚེ་
འཇུག་ཉི་རྒས་མཚམས་དེར། །ལྷ་དང་བླ་མ་རང་ཞེས། ། མ་འཁྲེལ་གསུམ་གྱི་དམ་བཅའ། །
དགེ་སྦྱོར་སྙིང་ཁོང་ནོན་པའི། །འཆི་ཆོས་རེ་ལ་བརྩོན་ན། །རང་དྲིན་རང་ལ་ཆེ་འདུག །
223

ཡ་ཆེན་ཆོས་འབྱུང་།
ཆོས་མེད་ཨ་རིག་ཧྲིལ་པོས། །རང་གིས་རང་ལ་སྨྲས་དེས། །བདག་འདྲ་གཞན་ཀྱང་
ཡོད་ན། །འཆི་ཆོས་འགྲུབ་པར་སྨོན་ནོ། །ཞེས་ཀྱང་གསུངས་སོ།། །།
༧སྐྱབས་རྗེ་བླ་མ་གྲུབ་དབང་ལུང་རྟོགས་བསྟན་པའི་རྒྱལ་མཚན་
དཔལ་བཟང་པོ་མཆོག་གི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། ས་སྟེང་གྲུབ་པའི་སྤྱི་མེས་རིག་འཛིན་ཆེན་པོ་
ཀློང་གསལ་སྙིང་པོ་སླར་ཡང་སྙིགས་དུས་བསྟན་འགྲོའི་དཔལ་དུ་རྣམ་པར་འཕྲུལ་པ་
བདག་ཅག་རྣམས་ཀྱི་དྲིན་ཆེན་རྩ་བའི་བླ་མ་མཚན་བརྗོད་པར་དཀའ་ཡང་དོན་གྱི་སླད་
དུ་མཚན་ནས་སྨོས་ན་༧སྐྱབས་རྗེ་དམ་པ་གྲུབ་དབང་ལུང་རྟོགས་བསྟན་པའི་རྒྱལ་
མཚན་དཔལ་བཟང་པོ་མཆོག་གིས་ཡང་གསང་བླ་ན་མེད་པའི་གདམས་པ་ཡོངས་
རྫོགས་བུམ་པ་གང་བྱོས་སུ་གསན། དེ་ཡང་བླ་མ་དམ་པ་དེ་ཉིད་ནི། མདོ་ཏིང་ངེ་འཛིན་
རྒྱལ་པོ་ལས། དེ་དག་ཆོས་ཀྱི་མཆོག་ལ་ལྷུར་བྱེད་དེ། ། བླ་མ་ལ་ཡང་རི་མོར་བྱེད་པར་
གནས། །ཆོས་ཀྱི་གྲོང་ཁྱེར་མཆོག་ལ་གནས་པ་སྟེ། ། བློ་གྲོས་ལྡན་པས་ཆོས་ཀྱི་རྒྱལ་
མཚན་བསྒྲེང་། །ཞེས་དང་། འཇམ་དཔལ་རྩ་རྒྱུད་ལས། སྡོམ་བརྩོན་ཡི་གེ་ཨ་ཞེས་
གྲགས། །སྟོན་པའི་བསྟན་པ་གསལ་བྱེད་པའོ། །ཞེས་དང་། གསང་སྔགས་གླིང་པའི་
གཏེར་ལུང་ལས། ཁྲོ༔གྱི་ཡུལ་དུ་རྒྱལ་མཚན་མིང་ཅན་འབྱུང་། ཞེས་དང་། པདྨ་གར་གྱི་
དབང་ཕྱུག་གི་མ་འོངས་ལུང་བསྟན་ལས། ཁྲོཐོག་ཏུ་སྔར་མེད་བསྟན་པ་དརམགོན་
པདྨའི་བརྒྱུད་འཛིན་ནིརྨ་ཀས༔ བསྟན་གཞི་དང་དགོན་གནས་ཡར་ལ་བསླངས༔ དེའི་
ཡུལ་ཕྱོགས་བདེ་སྐྱིད་ཉི་འོད་བརྡལཞེས་དང་། ཡང་རྡོ་གྲུབ་ཆེན་ཀུན་བཟང་གཞན་ཕན་
224

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གྱི་མ་འོངས་ལུང་བསྟན་ལས། ལྷོ་ཕྱོགས་ཁྲོཙགྱི་ས་ཡི་ཐིག་ལེ་རུ༔ བཱི་མའི་སྤྲུལ་པ་མེ་ཡོས་
ལོ་པ་འབྱུང་༔ འཁོར་དུ་རིག་འཛིན་བྱང་སེམས་གྲངས་ལས་འདས འབྲེལ་ཚད་ཕྱིར་
མི་ལྡོག་པའི་ས་ལ་རེག༔ ཞེས་དང༌། འཇིགས་མེད་ངེས་གསང་སྙིང་པོའི་ལུང་བསྟན་
ལས། དཔལ་གྱི་མིང་ཅན་བསྟན་འཛིན་སྙན་གྲགས་རྒྱས༔ ལྟ་བ་ཡངས་པ་རྫོགས་ཆེན་
བསྟན་པ་མང་༔ ཡང་ཟབ་དགོངས་གཏེར་སྙིང་ཐིག་རིང་ལུགས་སྐྱོངསཿ སློབ་བུ་འགའ་
ལ་ཆོས་ཀྱི་ཆར་པ་འབེབསཿ ཡ་བ་ལུང་དུ་འཇའ་ལུས་གྲུབ་གཏེར་ཡལ༔ ཞེས་བྱ་བ་ལ་
སོགས་པ་མདོ་རྒྱུད་གཏེར་མ་དང་བཅས་པ་ལས་ལུང་མང་དུ་བསྟན་པ་བཞིན། མདོ་
སྨད་ས་ཡི་ཐིག་ལེ་ཁྲོལྗོངས་ནོར་བུ་དགའ་བའི་གཡང་འཁྱིལ་དུ། ཡབ་འོ་ལི་དང་ཡུམ་
ཨ་ཁོ་གཉིས་ཀྱི་སྲས་སུ་རབ་བྱུང་བཅུ་དྲུག་པའི་མེ་ཡོས་ལོར་ངོ་མཚར་བའི་ལྟས་བཟང་
པོ་དང་བཅས་སྐུ་བལྟམས། དེ་ཡང་གྲུབ་དབང་བླ་མ་རིན་པོ་ཆེ་སྐུ་འཁྲུངས་པའི་ཚེ། ན་
ཐའི་བླ་མ་རྒྱ་བཟའི་རྒྱ་མཚོ་ནས། ལྕགས་སྐོར་ཚང་གི་བུ་དེ་སྐྱེས་པའི་ཚེ་སྦྲ་ཐོག་ན་
གདུགས་དང་རྒྱལ་མཚན་སོགས་ཤར་འདུག་པས་དེ་ལ་བྱད་ཁ་མི་འབྱུང་བའི་ཆེད་དུ་མིང་
ལ་ཨ་ཁྱུག་ཅེས་བཏགས། སྐུ་ཆུང་ངུའི་དུས་སུ་ཡང་གཙང་སྦྲ་ཆེ་བ་དང་གྲིབ་ཕོག་སླ་བ།
དགུང་གྲངས་གསུམ་བཞིའི་བར་རྒྱལ་ཆེན་སྐུ་ལྔས་བརྩེ་སྲུང་མཛད། དགུང་ལོ་ལྔ་ཙམ་
གྱི་དུས་གཞན་གྱི་སྨྱུང་ཆོག་ལ་བྱོན་ནས་ཡར་གཟིམ་ཁང་དུ་ཕེབས་སྐབས་སྨྱུང་གནས་
ཡིན་གསུངས་ཤིང་ནུབ་ཟས་མི་གསོལ་བ་སོགས་དགེ་བའི་བག་ཆགས་ཤིན་ཏུ་བཟང་
བར་བཞུགས། གཞི་བསམ་སྦྱོར་བ་མཐར་ཐུག་ཚང་བའི་སེམས་ཅན་བདག་གིས་
བསད་པ་མི་དྲན་གསུངས། དགུང་གྲངས་བརྒྱད་དགུའི་ཚེ་ཡི་གེ་འབྲི་ཀློག་བསླབས་པས་
ཚེག་མེད་དུ་མཁྱེན། དགུང་གྲངས་བཅུ་གཅིག་ཚེ་ཁྲོདགེ་སྤྲུལ་ཨ་རིག་རིན་པོ་ཆེ་ལ་བུ་
འདི་ལ་མིང་ཞིག་གནང་རོགས་ཞུས་པས་ཚུལ་ཁྲིམས་བསྟན་འཛིན་ཅེས་གསོལ། ཡང་
ཀཿཐོག་ཞིང་སྐྱོང་རིན་པོ་ཆེར་མིང་ཞིག་ཞུས་པས་ཚུལ་ཁྲིམས་བཟང་པོར་བཏགས། དེ་
225

ཡ་ཆེན་ཆོས་འབྱུང་།
རྗེས་ཡབ་འདས། མིང་སྲིང་བརྒྱད་ཡོད་ཅིང་སྲིང་མོ་དང་རྗེ་བླ་མ་གཉིས་སྐུ་ན་ཆེ་བས་
ཕྱུག་རིགས་འཚོ་སྐྱོང་དང་། བྱིས་པ་ཚོར་འགྲོ་འདུག་སོགས་སྤྱོད་ལམ་གྱི་བྱ་བ་དག་
སློབ་ཅིང་བཞུགས། ཉིན་ཞིག་བྲག་ཕུག་སྟོང་པ་ཞིག་གི་ནང་དུ་སྔར་མ་མཐོང་བའི་རྡོ་གྲུ་
བཞི་ལ་བརྡ་ཡིག་ལྔ་དྲུག་ཙམ་རང་བྱོན་དུ་ཡོད་པ་ཕྱག་ཏུ་བཞེས་ཤིང་རང་སར་ཕར་
བཞག །རྗེས་སོར་བྲག་ཕུག་ནང་བརྡ་ཡིག་ཀྱང་མི་འདུག་ལ་བརྡ་ཡང་མ་ཁྲོལ་གསུངས།
དགུང་གྲངས་བཅུ་གསུམ་ཐོག་བླ་མ་གྲགས་པ་རྒྱལ་མཚན་གྱི་མདུན་སྨྱུང་གནས་ལ་
བཞུགས། སྔོན་འགྲོ་ཞུ་སྐབས་དགེ་བ་གང་བསྒྲུབས་ཐམས་ཅད་སེམས་ཅན་གྱི་དོན་དུ་
བསྔོ་ཐུབ་པ་བྱུང་། དེ་ནས་བཟུང་ཀུན་རྫོབ་བྱང་ཆུབ་ཀྱི་སེམས་བཅོས་མ་མ་ཡིན་པ་
ཐུགས་རྒྱུད་ལ་འཁྲུངས་བྱུང་གསུངས། དགུང་གྲངས་བཅོ་ལྔ་ནས་སྡེ་གཞུང་མཁན་འཇམ་
དབྱངས་ཀུན་དགའ་རྣམ་རྒྱལ་མདུན་ནས། ས་སྐྱའི་ལམ་འབྲས་ཀྱི་དབང་ལུང་ཞུས། དེ་
སྐབས་ཀྱེ་རྡོར་གྱི་སྟ་གོན་ལ་རྨི་ལམ་བརྟགས་པས་མི་འཁྲུགས་པའི་སྐུ་མང་ཆེན་ལ་
ཁྲུས་གསོལ་མཛད་པ་རྨིས། ཀྱེ་རྡོར་གྱི་ལམ་དབང་རྒྱུད་དབང་དང་། གུར་ལྷ་བརྒྱད་ཀྱི་
རྗེས་གནང་། ན་རོ་མཁའ་སྤྱོད་ཀྱི་བྱིན་རླབས། ས་འཇམ་སྦག་སྒྲུབ། བླ་མ་རིན་འབྱུང་།
སྣང་གསུམ་དང་རྒྱུད་གསུམ། འཁོར་འདས་དབྱེར་མེད་ཀྱི་ལྟ་ཁྲིད། ཚར་ཆེན་བློ་
གསལ་རྒྱ་མཚོའི་ཉི་ཟེར་སོགས་སྨིན་གྲོལ་ཡང་མང་ཆེན་ཐོབ། དམ་པ་དེ་ཉིད་ལས་རབ་
ཏུ་བྱུང་བའི་སྡོམ་པའང་ཞུས། མཚན་ལ་འཇམ་དབྱངས་ཀུན་དགའ་བསྟན་འཕེལ་ཞེས་
གསོལ། དེ་ནས་ཛསྤྲུལ་ཀུན་བཟང་རྣམ་རྒྱལ་གྱི་ཐུགས་ཀྱི་སྲས་གཅིག་པུ་མི་འགྱུར་
ནམ་མཁའི་རྡོ་རྗེའི་ཡང་སྤྲུལ་ཁྲོསྟོད་བླ་མ་བཀྲ་ཚེའི་མདུན་ནས་ཀློང་གསལ་རྡོ་རྗེ་སྙིང་
པོའི་སྔོན་འགྲོའི་ཁྲིད་ཡིག་དང་བཅས་པ་ཐོབ། དེའི་སྐབས་རྗེ་བླ་མས་གང་ཟག་དང་
ཆོས་ཀྱི་བདག་ཡོད་མེད་བརྟགས་པས་ཆོས་ཀྱི་བདག་མེད་ལ་གོ་བ་དཔྱིས་ཕྱིན་པ་ཞིག་
རྙེད་བྱུང་གསུངས། ད་དུང་ཆོས་ཉིད་རིན་པོ་ཆེའི་མཛོད་དང་། གནས་ལུགས་རིན་པོ་
226

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
ཆེའི་མཛོད། བར་དོ་དྲུག་གི་ཁྲིད་ཡིག་ཟླ་བ་གསུམ་ལྷག་ཙམ་གསན། བཀའ་དྲིན་ཡང་
ཤིན་ཏུ་ནས་ཆེ་བའི་མཆོག་གཅིག་གོ །དགུང་གྲངས་ཉི་ཤུ་ཙམ་ལ་ཁྲོ རྡོ་ཁོ་དགོན་དུ་
མཁན་འཆི་མེད་ཀྱི་མདུན་ནས། གཞུང་བཀའ་པོད་ལྔ་ལ་ཐོས་བསམ་མཛད་པས་
མཁན་པོའི་ཞལ་ནས་གཞན་གྱིས་ལོ་གསུམ་ལ་བསླབ་པ་ལས་ཁྱེད་ཀྱིས་ཟླ་བ་གསུམ་
བསླབ་པ་ལྷག་གསུངས་ནས་གཟེངས་བསྟོད་ཡང་གནང་། དྲུང་ནམ་མཁའ་རྒྱ་མཚོའི་
ཡང་སྤྲུལ་ཁྲོ༔དགེ་དྲུང་བ་འཇམ་དཔལ་གྲགས་པའི་མདུན་ནས་ཀློང་གསལ་གྱི་ཆོས་སྐོར་
དབང་ལུང་ཡོངས་རྫོགས་གསན། སྡེ་སྤྲུལ་འཇམ་དཔལ་རྒྱལ་མཚན་མདུན་ནས་ཀྱེ་རྡོ་
རྗེའི་ལམ་དབང་རྒྱུད་དབང་། མཁའ་སྤྱོད་མའི་དབང་དང༌། བྲག་རྫོང་མའི་དབང་།
ལམ་ཟབ་ཕྱི་ནང་། དབྱངས་ཅན་མའི་རྗེས་གནང་། ས་འཇམ་སྦག་སྒྲུབ། ལམ་འབྲས་
འགྲེལ་པ་སྤྱི་ལྗོན་བརྟག་གསུམ། འཁོར་འདས་དབྱེར་མེད་ཀྱི་ལྟ་ཁྲིད། སྙན་བརྒྱུད་
བདུད་རྩིའི་ཐིགས་པ། གནད་ཉེར་གསུམ་མ། རྗེ་ཉིད་ཀྱིས་གསུངས་པའི་སྙན་བརྒྱུད་
མང་ཙམ་སོགས་ཟླ་བ་བརྒྱད་ལྷག་ཙམ་རིང་ལ་ཆོས་ཚན་མང་པོ་ཐུགས་བརྩེ་བས་བཀའ་
དྲིན་གྱིས་བསྐྱངས། བླ་མ་འགྱུར་ལིའི་མདུན་ནས་ལམ་དབང་དང་རྒྱུད་དབང་གསན་
སྐབས་དཔེའི་ཡེ་ཤེས་ཐུགས་རྒྱུད་ལ་འཁྲུངས་པའི་ཉམས་ཤིག་ཤར་གསུངས།
དེ་ནས་རྗེ་ཉིད་ཀྱི་ཡུམ་ཆེན་མཆོག་གིས་སྤྲུལ་རིག་འཛིན་དབང་ཕྱུག་ལ་ཨ་རིག་
རིན་པོ་ཆེ། བུ་འདི་ཡིས་གོ་ཞིག་ཆོད་ན་འཕོ་རྟའི་ཚབ་ཏུ་འབུལ་བ་ཡིན། གལ་ཏེ་གོ་མི་
ཆོད་ན་སྤྲུལ་རྣམ་གཉིས་ཀྱིས་ཅི་བྱས་ན་ཆོག་ཅེས་གསུངས། དེ་ནས་སྤྲུལ་རིན་པོ་ཆེ་དང་
ཚོད་ན་སྤྲུལ་རྣམ་གཉིས་ཀྱིས་རི་ཁྲོད་ལས
ཨ་སྐལ་ཉི་མ་གཉིས་ཀྱིས་རི་ཁྲོད་འབྲི་ཡུལ་པདྨ་ལྗོངས་སུ་འདུག་དགོས་པའི་བཀའ་
ཕེབས། ལོ་ངོ་ཁ་ཤས་སུ་དེར་བཞུགས། 
བླ་མས་འ་བླ་མས་འགྲོ་འདུག་གི་བྱ་བ་མངགས་གཞུག་
གང་གསུངས་ཀྱང་རྗེ་ཉིད་ནས་དེ་བཞིན་དུ་བསྒྲུབས། བླ་མས་ཨ་སྐལ་ཉི་མ་མཚམས་
ལ་འདུག་དགོས་པས། ཁྱེད་ཀྱིས་མགྲོན་པོ་རྣམས་དང་ཡོན་བདག་རྣམས་ལ་སྣེ་ལེན་
227

ཡ་ཆེན་ཆོས་འབྱུང་།
གྱིས་གསུངས། དེ་སྐབས་ཨ་སྐལ་ཉི་མའི་གཟིམ་ལམ་དུ་ཁྱེད་ཀྱིས་མར་མེ་ཞིག་མཆོད་
པ་དེས་འབྲི་ཁོག་གི་ལུང་པ་གསལ་འདུག་གསུངས། གཞན་ཡང་སྤྲུལ་རིན་པོ་ཆེ་ཁོང་
གིས། གང་ལ་བལྟས་ཀྱང་མཁན་རིན་པོ་ཆེ་ངག་དབང་དཔལ་བཟང་གི་མན་ངག་འདི་
གཞན་ལ་སྟོན་ནུས་པ་ཞིག་ཁྱོད་ཀྱིས་འོང་སྙམ་ཞེས་རྗེ་བླ་མ་ཉིད་ལ་གསུངས། ཁྱོད་
ཀྱིས་སྡོམ་རྒྱུན་བརྗེ་དགོས། བདག་གི་སྡོམ་རྒྱུན་འདི་སྨད་འདུལ་ཡིན། མཁན་ཀཿཐོག་
སི་ཏུ་རིན་པོ་ཆེ་དང༌། སློབ་དཔོན་མཁན་རིན་པོ་ཆེ་ངག་དབང་དཔལ་བཟང་། གསང་
སྟོན་ཌཱ་ཀིའི་མཁན་རྒན་མ་ཡིན་གསུངས། དེ་ནས་སྡོམ་པ་ཕུལ་ཏེ་སླར་རབ་བྱུང་བསྙེན་
སྟོན་ཌ་ཀིའི་མཁན་གར་དུ་མནོས་པས་ལུང་རྟོགགར་གྱི་རྒྱལ་པོ་མར་རྫོགས་ཀྱི་སྡོམ་པ་གསར་དུ་མནོས་པས་ལུང་རྟོགས་རྒྱལ་མཚན་ཞེས་མཚན་གྱི་ཅོད་པན་
གསོལ། དེ་ནས་བཟུང་རྗེ་མི་ལས་ལྷོ་བྲག་སྒྲ་འགྱུར་གྱི་རྒྱལ་པོ་མར་པ་བསྟེན་པ་བཞིན་
སྒོ་གསུམ་བླ་མ་ལ་ཕུལ་ཞིང་ཅི་གསུང་གི་བཀའ་བཞིན་བསྒྲུབས། དེ་ཡང་བླ་མའི་ཞབས་
ཞུ་གསོལ་རྩམ་རྡོ་འཐག་བྱེད་པ་དང༌། གསོལ་མཛོ་གསུམ་བཞི་ཙམ་ཡོད་པས་དེ་དག་
གི་འོ་བཞོ་ཞོ་ལས་སོགས་ཚུལ་བཞིན་དུ་བསྒྲུབས། དེའི་སྐབས་མཐའ་དམག་གི་འུར་
ཟིང་ཤིན་ཏུ་ཆེ་བས། སྤྲུལ་རིན་པོ་ཆེའི་ཞལ་ནས་ཁྱེད་ལ་མ་དང་ཁུ་བོ་ཤ་ཉེ་སོགས་ཡོད་
པས་ཁྱིམ་དུ་བྱོན་སོང་། ངེད་གཉིས་ནི་གར་འགྲོ་གར་ཤི་ངེས་མེད་ཡིན་གསུངས། རྗེ་བླ་
མས། བདག་ནི་དང་པོ་མའི་གམ་ནས་ཡོང་སྐབས་སྤྲུལ་ཁྱེད་ཀྱི་མདུན་དུ་ཤི་མ་སོང་གི་
བར་དུ་སོ་སོར་ཕྱེས་ན་དམ་ཅན་ཆོས་སྐྱོང་རྣམས་ཀྱིས་བདག་གི་ཚེ་སྲོག་མྱུར་དུ་གཅོད་
པའི་ཕྲིན་བཅོལ་ཡང་ཡང་བྱས་ཡོད་པ་དང་། མ་ཟད་བདག་གིས་ཉེ་འབྲེལ་གྱི་འདུན་པ་
སྤངས། མ་རྒན་གྱི་ཁ་ཆེམས་ལའང་སྤྲུལ་རྣམ་གཉིས་ལ་ཞབས་ཕྱི་ཞིག་བྱེད་ཐུབ་ན་དེ་
ལས་ལྷག་པ་ཟེར་རྒྱུ་མེད་ཟེར་འདུག་ཞུས། ཉིན་ཞིག་སྤྲུལ་རིན་པོ་ཆེས་ཁྱོད་མ་རྒན་ལ་
ངོ་གཏུག་ཏུ་སོང་གསུངས། དེ་ལྟར་སོང་བས་ཡུམ་གྱིས་སྤྲུལ་རྣམ་གཉིས་ལ་ཞབས་ཕྱི་
མི་བྱེད་པར་ཁྱེད་ཅི་ལ་འོང་བ་ཡིན་གསུངས། རང་གི་དེའི་ཚུལ་ཞུས་པས། ཡུམ་གྱིས་
228

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
འོ་དེ་རང་རེ་མ་བུ་གཉིས་ད་ཕན་ཆད་མི་འཕྲད་པའི་རྟགས་ཡིན་གསུངས། རྗེ་བླ་མས་
ཡུམ་ལ་བདག་གིས་ཁྱེད་ཀྱི་ཁ་ལ་མ་ཉན་པ་དགོང་མོ་ཞིག་ཤིང་ཁུར་ཞིག་ལེན་དུ་མ་
སོང་བ་མ་གཏོགས་པ་མ་རྒན་ཁྱེད་ཀྱི་སེམས་ན་ཨེ་ཡོད་ཅེས་གསུངས་པས་ཡུམ་གྱིས་
ཀྱང་མེད་བདེན་གསུངས། དེའི་རྗེས་ནས་ཡུམ་དང་ཞལ་མ་མཇལ། སྤྲུལ་རིན་པོ་ཆེའི་
མདུན་བཞུགས་སྐབས། སྤྲུལ་རིན་པོ་ཆེ་ལ་ཞབས་ཕྱི་ཡང་དག་པ་ཞིག་འགྲུབ་དགོས་
སྙམ་པའི་དྲན་རྒྱུ་དེ་མ་གཏོགས་གཞན་ཅི་ཡང་མི་འདུག་མ་རྒན་གྱི་དྲིན་ལན་ཡང་འདི་
ཡིན་གསུངས། དབྱར་གྱི་ཚེ་ཤུག་གུ་ཤར་དུ་བཞུགས། སྤྲུལ་རིན་པོ་ཆེས་གླུ་བུར་དུ་བདག་
ལ་ཁྱེད་མྱུར་དུ་ཁྱིམ་དུ་སོང་གསུངས། ཕྱི་ཉིན་སྔ་མོར་བྱོན་པས། ཁྲོསྟོད་དུ་རྒྱ་ཐོན་
ནས་རུ་བ་མང་པོ་བྲོས་འདུག །ཡར་ཅུང་བྱོན་པས་ཁྱེད་ཀྱི་མ་དེ་རྒྱ་ཡིས་བསད་ཐལ་ཟེར།
ཡུམ་དང་མ་མཇལ་སྤྲུལ་རིན་པོ་ཆེའི་ལུང་བསྟན་ཐོག་ཏུ་བབས། དེའི་མཚན་ཨ་
འཛོམས་རྒྱལ་སྲས་གཙོས་བླ་མ་རྣམས་ལ་བསྔོ་རྟེན་ཕུལ། སྤྲུལ་རིན་པོ་ཆེར་རྒྱུ་མཚན་
ཞུས་པས། སྤྲུལ་རིན་པོ་ཆེས་ཁྱེད་ཡར་སོང་ལ་དགུང་ཞག་ཚང་བར་གྱིས། ཨ་སྐལ་ཉི་མ་
ཁོང་གཉིས་ཀྱིས་ཞེ་དགུ་བར་ཅི་དགོས་རྣམས་གསུང་ཡོང་གསུངས། ཡུམ་གྱི་ཕུང་པོ་བྱ་
ལ་སྦྱིན། དགེ་ཚུལ་སློང་བཅུ་ཅིག་ཙམ་ཞེ་དགུ་མ་ཚང་བར་བཞུགས། དེའི་སྐབས་དུས་
ཀྱི་ཟིང་འཁྲུགས་ཆེ་བའི་སྟོབས་ཀྱིས་ཁོང་རྣམས་སྐྱིད་དྲིས་མ་ཟེར་བའི་ནགས་ཅུང་ཙམ་
ཡོད་པ་དེའི་ནང་དུ་བཞུགས། དེའི་ཚེ་རྒྱ་དང་འབྲོག་སྡེ་གཉིས་འཛིམ་མོ་བྱས་ནས་རྒྱ་བོད་
མང་དུ་བསད། རྗེ་བླ་མ་ཉིད་ཐུན་ཞིག་བཅད་མདོག་བྱས་ནས་ནགས་འོག་གཅིག་ཏུ་
བཞུགས། ཅུང་ཙམ་མནལ་དུ་གྱུར། མནལ་སད་ཚེ་ཕར་ཚུར་ན་རྒྱ་དམག་མང་པོ་ཐོན་
ཅིང་འདུག་སྤྲུལ་རྣམ་གཉིས་ནི་ཅི་ཡང་མ་མཐོང་། ད་སྤྲུལ་རྣམ་གཉིས་རྒྱ་ཡི་ལག་ཏུ་ཤོར་
ན་ང་རང་ཤུལ་དུ་ལུས་པ་ལ་དོན་དགོས་ཅི་ཡང་མེད་དགོངས་ནས་རྒྱ་དམག་ནང་དུ་བྱོན་
པས་གང་དུ་ཡང་བྱོན་དུ་མ་བཅུག་པར་རྗེ་བླ་མའི་ཕྱག་རྒྱབ་ཏུ་བཅིངས་ནས་ཤིང་ཞིག་
229

ཡ་ཆེན་ཆོས་འབྱུང་།
ལ་བཏགས་ནས་དེའི་དགོང་མོ་དེར་འོ་རྒྱལ་ཚོར་དགོས་བྱུང་། སྤྲུལ་རྣམ་གཉིས་ཅི་རེད་
མ་དགོངས་པས་ཐུགས་ཅོང་ཤིན་ཏུ་ཆེ་བས་དཀོན་མཆོག་ལ་གསོལ་འདེབས་དང་ཡི་
དམ་འགའི་བསྙེན་པ་མཛད་ནས་བཞུགས། སང་ཉིན་དེར་བཀྱིག་ཐག་ཡང་བཀྲོལ། ཨ་
འཛོམ་སྒར་དུ་བསྔོ་འབྲེལ་ཞུ་མི་གཉིས་ཀྱིས་ཁྱེད་ཀྱི་བླ་མ་ཡིན་པ་འདྲ་འོ་རྒྱལ་ཆེན་པོ་
ཚོར་འདུག་ཟེར། སྤྲུལ་རྣམ་གཉིས་བཞུགས་ཡོད་པ་ཐོས་པས་དགའ་སྤྲོ་ཚད་ལས་འདས་
པ་བྱུང་གསུངས། ཁོང་བླ་སློབ་རྣམས་ཀྱང་སྐབས་འདིར་མཐའ་དམག་གིས་ཞལ་ལ་
གསོལ་རྒྱུ་མི་སྦྱིན་པ་དང་སྐུའི་ན་བཟའ་བཤུས་པ་སོགས་སྐུ་ངལ་ཆེན་པོ་མྱངས། འོན་
ཀྱང་སྤྲུལ་རིན་པོ་ཆེ་རྣམ་གཉིས་འདས་གྲོངས་དུ་མ་སོང་བར་ཞལ་བཞུགས་པ་ལ་རྗེ་བླ་
མ་ཉིད་ཐུགས་སྤྲོ་ཆེ་མོས་ད་དུང་ཅི་རེད་མི་ཤེས་པས་ཐུགས་ཁྲལ་ཡང་དེ་བས་ཆེ་གསུངས།
དེ་ནས་རྒྱ་དམག་རྣམས་རེ་ཞིག་ཕྱིར་དེངས། ཨ་འཛོམས་ཚང་གི་གཉེར་པས་ཟས་གོས་
སོགས་གནང་བས་བཀའ་དྲིན་ཆེ་གསུངས། ལོ་གཉིས་ཙམ་གནས་དེ་ཉིད་དུ་བཞུགས།
སྐབས་འདིར་རྗེ་གྲུབ་དབང་བླ་མས་ཨ་འཛོམས་རྒྱལ་སྲས་རིན་པོ་ཆེའི་མདུན་ནས་ཨ་
འཛོམས་འབྲུག་པའི་སྙན་བརྒྱུད་ཀྱི་ཁྲིད་དང་། ཡེ་ཤེས་བླ་མ་སོགས་དབང་ལུང་ཁྲིད་
གསུམ་དང་། གཞན་ཡང་སྒྱུ་འཕྲུལ་ཞི་བའི་དབང་། ཕུར་པ་རྒྱུད་ལུགས་ཀྱི་དབང་།
གསང་འགྲེལ་ཕྱོགས་བཅུ་མུན་སེལ། འཇིགས་མེད་གླིང་པའི་པོད་གཉིས་ཀྱི་དབང་། ཀར་
གཅོད་དབང་ཁྲིད། མངོན་དགའི་ཞིང་མཆོག་དབང་། སྡུག་བསྔལ་རང་གྲོལ་དབང་།
སངས་རྒྱས་སྟོང་དབང་བཅས་གསན། དེ་ཞོར་རྒྱུད་གསང་བ་སྙིང་པོའི་དཀའ་གནད་ཅི་རིགས་
ལ་སྒྲོ་འདོགས་ཡང་དག་པར་བཅད་གསུངས། རྒྱལ་སྲས་རིན་པོ་ཆེས་རྗེ་བླ་མ་ཉིད་ལ་
གཟེངས་བསྟོད་མཛད། འཇམ་དབྱངས་མཁྱེན་བརྩེ་དབང་པོ་ལ་ལྕེ་བཙུན་སེང་གེ་དབང་
ཕྱུག་གི་ཉེ་བརྒྱུད་སྡེ་གསུམ་གྱི་དགོངས་པའི་མན་ངག་ཡོད་པ་དེ་ཨ་འཛོམས་འབྲུག་པ་
ལ་བཀའ་གཏད་པ་ཡིན་པས་བྱིན་རླབས་ཀྱི་ཚན་ཁ་མྱུར་བས་སྤྲུལ་རིན་པོ་ཆེ་ཁོང་རྣམ་
230

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གཉིས་ལ་ཞུ་ཆགས་མཛད། རྗེ་རྒྱལ་སྲས་དེ་ཉིད་ཀྱིས་ཨ་ཁྱུག་གིས་ཞུ་མི་ཆོག་པ་མེད་
ཡི་དམ་ཆགས་མེད་གྱིས་གསུངས་ནས་མན་ངག་ཟབ་མོ་དེ་ཉིད་བཀའ་དྲིན་བསྐྱངས།
དེ་རྗེས་བྱ་ལོར་དམངས་གཙོའི་བཅོས་བསྒྱུར་མགོ་བཙུགས་ཁྲོམོ་སྐུང་ཁོག་ཏུ་འབར་
ཆུང་དང་ན་ཐ་གཉིས་བསྡུས་ནས་དམངས་གཙོ་བཅོས་བསྒྱུར་བྱེད་པ་ཁས་ལེན་དང་མི་
ལེན་གྱི་དྲིས་ལན་བྱས་ཚེ། ཉིན་དང་པོར་རྗེ་བླ་མས་གསུང་གླེང་ཅི་ཡང་མ་མཛད། དེའི་
ནུབ་མོ་རྒྱལ་སྲས་ཀྱི་མདུན་དུ་བཅར་བས། ཁྱེད་ཀྱིས་གཏམ་བཤད་ཅིག་བྱེད་དགོས་པ་
འདྲ་གསུངས། ཕྱི་ཉིན་མི་སྟོང་ཕྲག་མང་ཙམ་གྱི་ནང་གསུང་བཤད་མཛད་པ་དང་། རྒྱ་
མི་ལས་བྱེད་པ་ལ་ལན་གསུམ་གྱི་གཏམ་བཤད་མཛད་པས་རྒྱལ་སྲས་རིན་པོ་ཆེས། ཁྱེད་
ལ་འཇམ་པའི་དབྱངས་ཀྱིས་གནང་བ་ཡིན་སྙམ། གཏམ་བཤད་བཟང་པོ་བྱས་འདུག་
གསུངས། ཕྱི་ཉིན་མཁན་སྤྲུལ་ཡོད་དོ་ཅོག་རྡོ་དགོན་ལ་འགྲོ་དགོས་ཟེར། འོན་ཀྱང་
སྤྲུལ་རིན་པོ་ཆེའི་ཆིབས་པ་ཁྲོ ཆུའི་ཟམ་ཐོག་ནས་མི་འགྲོ་བ་དང་། བྱ་རོག་ཉི་ཤུ་ཙམ་
ཁྲོ ཆུའི་འགྲམ་ཁྲུས་བྱས་ནས་གཅིག་རྗེས་གཉིས་མཐུད་ཀྱིས་རྐང་འགྲོས་བྱེད་པ་ལ།
སྤྲུལ་རིན་པོ་ཆེའི་ཞལ་ནས་རྟེན་འབྲེལ་བཟང་ཆོས་སྐྱོང་གི་བརྩེ་སྲུང་བྱེད་པ་ཡིན་
གསུངས། རྟ་ཟམ་ཐོག་ནས་མི་འགྲོ་བ་དེ་ཁྲིམས་ཞབས་སུ་མི་འགྲོ་བའི་རྟགས་ཀྱང་ཡིན་
གསུངས། དེ་སྐབས་ཨ་སྐལ་ཉི་མ་ཡང་འདས། རང་གཞན་ཀུན་གྱིས་སྡུག་བསྔལ་ཚད་
མེད་མྱོང་དགོས་བྱུང་གསུངས། རྗེ་བློ་བཟང་གྲགས་པས། མདོར་ན་རྗེ་བཙུན་བླ་མ་ཐུགས་
རྗེ་ཅན། །མ་གྱུར་འགྲོ་བའི་སྡིག་སྒྲིབ་སྡུག་བསྔལ་ཀུན། །མ་ལུས་ད་ལྟ་བདག་ལ་སྨིན་པ་
དང༌། །བདག་གི་བདེ་དགེ་གཞན་ལ་བཏང་བ་ཡིས། །འགྲོ་ཀུན་བདེ་དང་ལྡན་པར་བྱིན་
གྱིས་རློབས། །གསུངས་པ་ལྟར་སྤྲུལ་རིན་པོ་ཆེས་ཀྱང་ལམ་ཁྱེར་སྨོན་ལམ་མཛད། རྗེ་
གྲུབ་དབང་བླ་མས་ཀྱང་། ཁོང་གི་སྡུག་བསྔལ་གྱིས་སྤྲུལ་རིན་པོ་ཆེའི་འོ་རྒྱལ་ལ་གོ་
ཆོད་པ་བྱུང་གསུངས། ལོ་བདུན་གྱི་བར་ཉིན་གཅིག་དལ་ཁོམ་མེད་པར་སྤྲུལ་ཨ་རིག་
231

ཡ་ཆེན་ཆོས་འབྱུང་།
རིན་པོ་ཆེའི་སྐུ་སྲོག་འཚོ་སྐྱོང་ཞུས། དེ་སྐབས་ཁྲིམས་ཅུང་ཙམ་ལྷོད་དུ་སོང་ཡང་ཆོས་
ལུགས་ལ་བརྣག་པས་ཡི་གེ་དང་ལྷ་སྐུ་མང་ཙམ་རྗེ་བླ་མ་ཉིད་ནས་སྦས་སྲུང་མཛད་ཅེས་
གསུངས། ཨ་འཛོམས་རྒྱལ་སྲས་ཀྱི་དངོས་སློབ་གཏེར་སྟོན་རྣམ་རྒྱལ་གྱི་མདུན་ནས།
སྙིང་ཐིག་གི་རིག་འདུས་དང་ཐིག་ལེ་རྒྱ་ཅན། ཡུམ་ཀ་བདེ་ཆེན་རྒྱལ་མོ། ཀློང་ཆེན་
མཛོད་བདུན་སོགས་ཆོས་སྐོར་མང་ཙམ་གསན། སྨྱུང་གནས་ཀྱི་དུས་སུ་མི་སྐྱ་ཉི་ཤུ་
སུམ་ཅུ་ཙམ་ལ་སྔོན་འགྲོ་གསུངས། དེའི་སྐབས་སུ་སྤྲུལ་རིན་པོ་ཆེས་ཀློང་གསལ་ཁྲིད་
ཀྱི་གཏིང་ཐོན་གསུངས། ཐོད་རྒལ་གཟིགས་པས་རླུང་མདངས་ལ་ཀུན་བཟང་ཡབ་
ཡུམ་ཤར། མཁན་བསོད་ནམས་སྙན་གྲགས་ཀྱིས་རྒྱ་རོང་པདྨ་བཟང་པོ་ལ་སྔོན་འགྲོ་
དངོས་གཞི་དང་བཅས་པ་གསུངས་དགོས་ཞེས་པའི་གསུང་ཤོག་གནང་། དེ་དང་མཉམ་
དུ་དམེ་རུ་འཆི་མེད་དང༌། སྒྲུབ་བཙུན་དགའ་ཁྱི་མ་གསུམ་ལ་སྔོན་འགྲོ་ཁྲིད་ཡིག་དང་
བཅས་པ་སྤྲུལ་རིན་པོ་ཆེས་བཤོད་གསུངས། དེ་བཞིན་རྗེ་བླ་མ་ཉིད་ནས་འབུམ་ལྔ་
བསགས་སྦྱང་དང་བཅས་པ་བྱེད་དུ་བཅུག དེ་ནས་བཟུང་ཡབ་རྗེ་གྲུབ་དབང་བླ་མས་
དགེ་འདུན་འདུས་པའི་སྡེ་བཙུགས། མཁན་དགེ་ལེགས་དང་། ཤེས་རབ་གཉིས་ཀྱི་
གཙོས་དགེ་འདུན་གྲངས་ཚང་གི་སྒོ་ནས་དགེ་སློང་བརྒྱད་ཅུ་ཙམ་བསྒྲུབས། མང་
ཚོགས་ལ་འགྲོ་འདུག་བྱ་བ་སོགས་རང་མོས་ཅུང་ཟད་ཐོབ་པས། སྔོན་ནས་སྤྲུལ་རིན་
པོ་ཆེ་དབེན་རི་ལ་ཐུགས་ཤིན་ཏུ་སྤྲོ་བས། སྤྱན་རས་གཟིགས་ཀྱི་གནས་བརྡ་ཁོ་དང་སྒྲོལ་
མའི་གནས་ཁང་རིལ་གཉིས་གང་དུ་དགའ་ཞུས་ཚེ། ཁྲོདགེའི་སྤྲུལ་གོང་མ་རྣམས་ཀྱི་
གདན་ས་ཁང་རིལ་དུ་འགྲོ་གསུངས། དེར་གདན་འཇགས། ང་རང་ནི་ཁྱེད་ཀྱི་དོན་དུ་ཤི་
ཡང་འགྱོད་པ་མེད། ཁྱེད་ངའི་དོན་དུ་འགྱོད་པ་ཡོད་དམ་གསུངས། མུ་མཐུད་བླ་སློབ་
གཉིས་ལྷན་ཅིག་ཏུ་བཞུགས། བདག་སྐྱེ་བ་ཕྱི་མར་ད་ལྟའི་ལུས་རྟེན་འདི་ལྟ་བུ་ལེན་
ནམ་ཞུས་པས། ཁྱེད་སྐྱེ་བ་ཕྱི་མ་འདི་ལས་ཀྱང་ལྷག་པ་ཙམ་འོང་རྒྱུ་ངས་ཁག་ཁུར་ཞེས་
232

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལུང་བསྟན། ལོ་གཅིག་ཙམ་སོང་རྗེས་རླུང་ཤིན་ཏུ་རྒོད་པས་སྤྲུལ་རིན་པོ་ཆེར་ཉིད་ལ་
གཟིམ་ཁང་ཞིག་བཟོས་ན་ཨེ་ཆོག་ཞུས་པས། ཉིན་གསུམ་ཙམ་ནས་གྲུབ་ན་ཆོག་ཉིན་དེ་
ལས་མང་ན་མི་ཆོག་གསུངས། དེ་བཞིན་དུ་བླ་སློབ་གསུམ་ལ་བཞུགས་ས་ཐབས་མི་ཆག་
པ་ཙམ་རེ་མཛད་དོ། །
དེ་ནས་དམ་ཆོས་སྒྲུབ་རྒྱུའི་སྐལ་བཟང་གི་འོད་སྣང་ཅུང་ཟད་འགྲོ་བ་རྣམས་ཀྱི་
བསོད་ནམས་ཀྱི་མགོ་ཐོག་ཏུ་ཚེས་པ་ན། རྗེ་གྲུབ་དབང་བླ་མས། ཐོག་མར་ཡ་ཆེན་མདོ་
རུ་མཆོད་རྟེན་ཞིག་བཞེངས་པར་མཛད། དེའི་སྐབས་རིག་འདུས་ཀྱི་ཚེ་སྒྲུབ་ཀྱི་གཟུངས་
སྒྲུབ་མཛད་སྐབས་ཚེ་ཆུ་དེ་ཚེ་ཆང་མངོན་སུམ་དུ་གྱུར། ཤི་བོ་སྟོང་ཕྲག་ཙམ་གྱི་རུས་པ་ལ་
རུས་སྒྲུབ་མཛད་པས་ཤིན་ཏུ་ལས་ངན་པའི་སེམས་ཅན་དྲུག་ཙམ་མ་གཏོགས་ཚང་མ་
ཐར་ལམ་ལ་བཀོད་པའི་ཐུགས་ཉམས་འཁྲུངས། དེ་རྗེས་མཁན་ཉི་མ་རྒྱལ་མཚན་
སོགས་ཐུགས་བརྩི་ཆེ་བའི་གྲྭ་བཅུ་ཙམ་ལ་རྩ་རླུང་དང་། ཡང་སློབ་མ་དྲུག་བཅུ་ཙམ་ལ་
སྔོན་འགྲོ་སྨིན་ཁྲིད་དང་། བར་དོ་དྲུག་ཁྲིད། ཀློང་གསལ་ཁྲིད་རྒན། ཡེ་ཤེས་བླ་མ་
སོགས་ཁྲེགས་ཆོད་དང་ཐོད་རྒལ་ལ་ཉམས་ལེན་བྱེད་དུ་བཅུགས། རྗེ་བླ་མའི་རིགས་
བདག་སྤྲུལ་ཨ་རིག་རིན་པོ་ཆེ་ལ་སློབ་མ་འདི་རྣམས་ལ་ཁྲིད་ཞུ་དག་བྱེད་རོགས་ཞུས།
ཁོང་གིས་སློབ་མ་དེ་རྣམས་རིག་ངོ་མ་འཕྲོད་པ་གཅིག་ཀྱང་མི་འདུག་གསུངས་ཤིང་སློབ་
མ་རྣམས་ལ་གཟེངས་བསྟོད་མཛད། ད་ཕྱིས་ནས་ཁོང་གི་མདུན་དུ་མངགས་མ་ཡོང་སྐུ་ན་
མཐོ་བས་འོ་རྒྱལ་ཤིན་ཏུ་ཆེ་འདུག་གསུངས། དེ་ནས་སེ་ར་ཡང་སྤྲུལ་ལམ་མཚན་གཞན་
ཨོ་རྒྱན་དྲག་རྩལ་གླིང་པ་མཆོག་དང་སྤྲུལ་རིན་པོ་ཆེ་གཉིས་མཇལ་འཕྲད་མཛད། དེ་
ནས་ལོ་གཉིས་ཙམ་ནས་རྗེ་བླ་མ་མཆོག་ཡང་སྤྲུལ་མདུན་དུ་བྱོན་ནས་གཏེར་ཆོས་རྣམས་
ཀྱི་དབང་སྩོལ་བར་གསོལ་བ་བཏབ་པས། ཁོང་གིས་གཏེར་ཆོས་འདི་རྣམས་ཡང་དག་
ཡིན་མིན་སྤྲུལ་སྐུ་ལ་ཞུས་ཤོག་ཡང་དག་ཡིན་ན་ཕྱིས་སུ་ཡོང་ཐབས་བྱེད་དགོས་གསུངས།
233

ཡ་ཆེན་ཆོས་འབྱུང་།
སྤྲུལ་སྐུ་ཨ་རིག་མཆོག་ནས། གཏེར་སྟོན་ཚད་མ་ཡིན་པས་གཏེར་ཆོས་ཀྱང་ཚད་མ་ཡིན།
ཅི་གསུང་གི་བཀའ་དང་ལེན་བྱེད་དགོས་གསུངས། ཡང་སྤྲུལ་རིན་པོ་ཆེའི་མདུན་དུ་
བྱོན་ནས། དེའི་སྐབས་ཕུར་པ། གུ་དྲག རྩ་སྒྲུབ། རིག་འདུས། ཡེ་ཤེས་མཚོ་རྒྱལ་གྱི་
སྒྲུབ་ཐབས། སྒྲོལ་མ། དྲག་པོ་གསུམ་སྦྲེལ་གྱི་རྗེས་གནང་བཅས་གནང་། རྩལ་དབང་
སྐབས་རྗེ་བླ་མ་མཆོག་ལ་ལུང་བསྟན་དང་དབུག་དབྱུང་། གཟེངས་བསྟོད་བཅས་ཁྱེད་
ཀློང་ཆེན་གྱི་རྣམ་སྤྲུལ་ཡིན་གསུངས། ཁོང་གི་གཏེར་ཆོས་ལ་བྱ་བ་སུས་བྱས་ན་ཟངས་
མདོག་དཔལ་རིར་འདྲེན་པ་དང༌། ཁྱེད་ཀྱིས་གཏེར་ཆོས་འདིའི་མཇུག་གིས་དབུ་བྱས་
ཀྱང་ཆོག་ཡེ་ཤེས་མཚོ་རྒྱལ་གྱི་ཞལ་གསུང་ཡིན་ཞེས་བཀའ་བསྩལ། རྗེ་བླ་མ་ཉིད་ཀྱི་
ཉམས་དང་རྨི་ལམ་ལ་སྔགས་སྲུང་མ་དང་ཚེ་རིང་མ་གཉིས་ཀྱིས་བརྩེ་སྲུང་བྱེད་པ་རྨིས།
མ་ཟད་སྔོན་གྱི་དུས་ཟིང་སྐབས་གུར་མགོན་གྱིས་བརྩེ་གཟིགས་མཛད་པའི་ཉམས་དང་
རྨི་ལམ་ཤར་གསུངས། སྐབས་ཤིག་ན་རྗེ་བླ་མ་སྙུང་གཞི་ཚབས་ཆེན་ཞིག་སྙུངས་བས་
དཀར་མཛེས་སྨན་ཁང་དུ་བྱོན། དེ་ཚེ་ཡང་སྤྲུལ་རིན་པོ་ཆེ་གློ་བུར་དུ་ཁྲོ་ཁང་རིལ་རི་
ཁྲོད་དུ་སྤྲུལ་རིན་པོ་ཆེའི་མདུན་དུ་བྱོན། སྤྲུལ་ཨ་རིག་མཆོག་ནས་བང་ཆེན་ལ་གསུང་
འཕྲིན་མཛད་ནས་ཁྱེད་མ་ཐོན་ཐབས་མེད་འདུག་སེ་ར་ཡང་སྤྲུལ་བྱོན་བྱུང་གསུངས། རྗེ་
བླ་མ་ཉིད་མྱུར་དུ་ཕེབས། ཡང་སྤྲུལ་རིན་པོ་ཆེའི་ཞལ་ནས། སྤྲུལ་སྐུ་རིན་པོ་ཆེར་
ཟངས་མདོག་དཔལ་རི་ན་བཞུགས་གདན་གཏིང་ཟིན་འདུག་གསུངས། སེ་ར་ཡང་
སྤྲུལ་རིན་པོ་ཆེར་ནགས་ཀླུང་མཚོ་ཁ་ནས་བུ་མོ་སྐར་ཆེན་འོད་འཕྲོ་ཟེར་བ་གཏེར་བདག་
ཀྱང་ཡིན་ལ་མཁའ་འགྲོའོང་ཡིན་པ་ཞིག་གིས་ཚེ་རིལ་ཉེར་ལྔ་ཕུལ། གཅིག་ཁོང་གིས་
གསོལ། གཅིག་ཚ་བོ་ལ་གནང་། དེ་མིན་སྤྲུལ་སྐུ་ལ་ཕུལ་ཏེ་ཁྱེད་ཀྱི་སྐུ་ཚེ་དང་མཛད་
ཕྲིན་མཐའ་རུ་ཕྱིན་པའི་རྟེན་འབྲེལ་ཡོད་གསུངས། དེ་དུས་ཁང་རིལ་རི་ཁྲོད་དུ་གྲྭ་སྟོང་
ཕྲག་ཁ་ཤས་ཙམ་སླེབས། མི་སྐྱ་ཁྲི་ཕྲག་མང་ཙམ་ཡང་ཐོན། ཡང་སྤྲུལ་རྡོ་རྗེ་འཆང་གིས་
234

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
གཏེར་ཆོས་ཡོངས་རྫོགས་ཀྱི་དབང་གནང་བར་མ་ཟད་མི་སྐྱ་རྣམས་ལ་ཚེ་འགུགས་དང་
འཕོ་ལུང་བསྔོ་སྨོན་སོགས་ཅི་དགོས་བཀའ་དྲིན་བསྐྱངས། དེ་དུས་གཏེར་ཆེན་ཨོ་རྒྱན་དྲག་
རྩལ་གླིང་པས་རྗེ་གྲུབ་དབང་བླ་མ་མཆོག་ལ་དབུགས་དབྱུང་ཚུལ་དུ། གུ་རུའི་ལུང་བྱང་
ལས། འབྲོག་མིའི་རྣམ་སྤྲུལ་དང་། རྗེ་ཉིད་ནས་ཀུན་མཁྱེན་ཀློང་ཆེན་པ་དང་། རིག་འཛིན་
ཀློང་གསལ་སྙིང་པོ་དང་། སྤྲུལ་ཨ་རིག་མཆོག་ནས་ཛསྤྲུལ་དངོས་སློབ་ཚུལ་ཁྲིམས་
ཞེས་ཞི་ལྷག་གི་ཡོན་ཏན་ལྡན་པ་དེ་དང་། ཚར་ཆེན་བློ་གསལ་རྒྱ་མཚོ་སོགས་ཀྱི་རྣམ་
སྤྲུལ་ཡིན་པར་བསྔགས། དེ་ནས་ཡང་སྤྲུལ་རྡོ་རྗེ་འཆང་ཡ་ཆེན་དུ་བྱོན། སྤྱན་རས་
གཟིགས་དང་གུ་རུའི་རྡོ་སྐུ་མི་ལུས་ལྷག་ཙམ་ཡོད་པ་དེ་ལ་སྤྱན་རས་གཟིགས་དངོས་སུ་
བསྟིམས་ཡོད་གསུངས། གེ་སར་གྱི་སྐུ་འདྲ་རྡོ་ལ་བཀོས་པ་དེ་ཇེ་ཆེར་སོང་ལ་དེ་ལ་ཡང་
གེ་སར་བསྟིམས་ཡོད་གསུངས། བླ་མའི་བཀའ་ལྟར་སློབ་བུ་མཆོག་དམན་ཁྲི་ལྷག་ཙམ་
ལ་རྗེ་གྲུབ་དབང་བླ་མས་སྨིན་གྲོལ་གཉིས་བཤད་སྦྱང་མཛད། ཉིན་ཞིག་ཆོས་ཁྲིད་
སྐབས་དེ་རིང་ངས་གྲུབ་རྟགས་ངོ་མཚར་ཅན་ཞིག་སྟོན་དགོས་གསུངས་ནས་ཚེ་རིང་མ་
སོགས་ཆོས་སྲུང་རྣམས་ལ་བསྟོད་གསོལ་མཛད། དེའི་སྐབས་སུ་རྗེ་བླ་མའི་ཐུགས་སྣང་
ལ་ཤི་བོ་གར་སྐྱེས་བརྟགས་པས་ཤི་བོ་གཅིག་ཤིང་ཤུན་གྱི་བར་དུ་སྐྱེས་ཡོད་པ་འདྲ་ཞུས་
པས། ཤིང་ཤུན་དང་རྡོ་ལེབ་གང་ཡིན་མི་ཤེས་དེ་མིན་ཁྱེད་ཀྱིས་ཟེར་བ་ལྟར་རེད་
གསུངས་མངོན་ཤེས་དང་གྲུབ་རྟགས་ངོ་མཚར་རྨད་དུ་བྱུང་བ་མངའ། ང་རང་གིས་སྐྱེས་
བརྟགས་བཤད་པ་དེ་རྙེད་འཚོལ་དང་། བསྟོད་བསྐུར། བསྔགས་བརྗོད་རྣམས་ཀྱི་ཆེད་
དུ་མིན་ལགས། ཤི་བོ་ལ་ཕན་ཐོག་རེ་ཨེ་ཡོད་བལྟས་པ་ཡིན་ཞུས་པས། ཨ་ལ་ལ།
བདག་གིས་ཀྱང་དེ་ལྟར་ཡིན་གསུངས། ལྷ་ཁང་བཞེངས་སར་ས་བརྟགས་དང་ས་སླངས་
བྱིན་གྱིས་བརླབས་ནས་བདག་གིས་མ་ཎི་རྡོ་འབུམ་འདི་ལ་བསྐོར་བ་ལན་གསུམ་བྱས་
ཡོད། 
སྐོར་ལམ་ཐོག་ཏུ་གང་ཟག་སུས་འབྲེལ་བ་བཞག་ཀྱང་ཟངས་མདོག་དཔལ་རིར་
235

ཡ་ཆེན་ཆོས་འབྱུང་།
སྐྱེ་བའི་སྨོན་ལམ་བཏབ་ཡོད་གསུངས། ད་ལྟ་བཞེངས་པར་འགྱུར་བའི་ལྷ་ཁང་དེ་ལ་
འབྲེལ་བ་ཐོག་ཚད་མཁའ་འགྲོ་ཡེ་ཤེས་མཚོ་རྒྱལ་གྱིས་ཟངས་མདོག་དཔལ་རིར་འདྲེན་
གནས་འདིར་ཨོ་རྒྱན་བསམ་གཏན་གླིང་ཞེས་མཁའ་འགྲོ་ཡེ་ཤེས་
པའི་ལུང་བསྟན་ཡོད། 
མཚོ་རྒྱལ་གྱིས་མཚན་བཏགས་པ་ཡིན་གསུངས། རྗེ་ཉིད་ནས་སྐུ་རྒྱུ་དང་སྒོར་སྟོང་ཕྲག་
གསུམ་ཙམ་ལྷ་ཁང་གི་རྟེན་རྩ་ལ་གནང༌། ད་ལྟ་ཡ་ཆེན་དགོན་པ་འདི་ཉིད་དུ་ལྷ་ཀླུ་ཆེན་
པོ་རེ་གནས་ཡོད་པས་ཨ་ཁྱུག་འདི་ཕྱག་རྡོར་གྱི་སྤྲུལ་པ་མ་ཡིན་ན་ཀླུ་བཙན་གྱིས་གནོད་
པས་ཀླུ་ནད་འོང་ངེས་ཅན་ཡིན་གསུངས། རྟེན་འབྲེལ་ཕུན་སུམ་ཚོགས་པ་འགྲིགས་
མེ་སྟག་ལོའི་ཟླ་བ་གཉིས་པར་ལྷ་ཁང་གི་རྨང་བཏིངས་པ་ནས་བཟུང་ཟླ་བ་དྲུག་
ཐོག །
གི་རིང་ལ་གཞལ་ཡས་ཁང་ཕྱི་ནང་རྟེན་དང་བརྟེན་པར་བཅས་པ་ངོ་མཚར་བའི་མཚན་
མ་འབུམ་དང་བཅས་ལེགས་གྲུབ་མཛད། གཞན་གྱིས་མ་བཤད་ཀྱང་། མི་ཁོ་ནས་
བཞེངས་པ་མིན་སྙམ། གསུངས། སྐྱབས་རྗེ་བླ་མའི་ཐུགས་དགོངས་ལ། རྟེན་བཞེངས་
འདི་རྣམས་ཇི་སྲིད་བར་དུ་གནས་སམ་དགོངས་སྐབས། ཡང་སྤྲུལ་རྡོ་རྗེ་འཆང་གི་
ཐོགས་མེད་དུ་མཁྱེན་ནས་གློ་བུར་དུ་གསུང་འཕྲིན་འདི་ལྟར་འབྱོར། ལེགས་པར་གྲུབ་
པའི་རྟེན་བཞེངས་ཁྱད་འཕགས་འདི། །བསྐལ་པ་བཟང་པོ་འདི་ཉིད་རྫོགས་པའི་བར། །
ནམ་ཡང་མི་ཉམས་མི་ཞིག་རྡོ་རྗེའི་ཁམས། །ཞེས་པ་དང་། མཇུག་ཏུ། ཨོ་རྒྱན་རྡོ་རྗེ་
ཞེས་སོགས་ཚིག་བཅད་འདི་དག་གི་སྔ་བར་དུ་གསུང་འཕྲིན་
དྲག་རྩལ་གླིང་པས་ཕུལ། 
འགའ་ཡོད་ཀྱང་ཡི་གེ་མང་བར་དོགས་ནས་འདི་ཙམ་བྱས། དུས་དེའི་སྐབས་རྗེ་བླ་མའི་
རིགས་བདག་རྡོ་རྗེ་འཆང་སྤྲུལ་ཨ་རིག་རིན་པོ་ཆེས། རྗེ་ཉིད་ལ་ཁྱེད་ངའི་མདུན་དུ་བསྡད་
ནས་ལོ་ཅི་ཙམ་རེད་གསུངས་པར། རྗེ་བླ་མས་ལོ་བཞི་བཅུ་ལྷག་ཙམ་རེད་འདུག་ལགས་
ཁོང་གིས་བདག་ལ་གཡོག་བྱས་པ་ཤིན་ཏུ་ལེགས་ཀྱང་ད་ལྟ་ཕྱག་གཉིས་ས་ལ་
ཞུས། 
བརྟེན་སའི་ཤིང་རྐང་གཉིས་དང༌། གསང་སྤྱོད་ནང་དུ་བྱོན་དུས་ན་བཟའ་ཡང་ལ་དྲོ་བ་
236

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཞིག་བཟོས་ཡོད་པ་ང་ལ་དེ་གཉིས་བཀའ་དྲིན་ལྷག་པར་ཆེ་གསུངས། དེ་ལ་རྗེ་བླ་མས་
བདག་གིས་ཉིད་ལ་གཡོ་སྒྱུ་ཅི་རིགས་སྤངས་ནས་ཞབས་ཕྱི་ལོ་བཞི་བཅུ་ལྷག་ཙམ་ཞུས་
པ་བས་འདི་གཉིས་བཀའ་དྲིན་ཆེ་གསུངས་པ་དེ་གཞན་གྱིས་གོ་ན་བཞད་གད་ཀྱི་གནས་
སུ་མི་འགྲོའམ་ཞེས་ཨ་མཚར་གྱི་ཚུལ་དུ་ཞུས་གསུངས། འདི་ནི་ཀུན་མཁྱེན་ཆོས་ཀྱི་རྒྱལ་
པོས། ཁོ་བོའི་རྗེས་སུ་ཞུགས་པ་རྣམས་ཀྱིས་བླ་མ་བསྟེན་ཡུན་རིང་དགོས། གདམས་
ངག་ཉན་ཡུན་རིང་དགོས་གསུངས་པའི་གདམས་དོན་དྲི་མ་མེད་པའོ། །
སྤྲུལ་རིན་པོ་ཆེས་ང་ལ་ལྕགས་ཕུར་ཞིག་ཡོད་པས་ཁྱེད་ལ་གནང་གསུངས། ད་
དུང་བདག་གིས་མི་ཁྱེར་ཁྱེད་ཀྱིས་སྒྲུབ་རྟེན་མཛོད་ཞུས། དེ་རྗེས་བདག་ལ་གནང་རྒྱུའི་
ཕུར་པ་དེ་གང་ལགས་ཞུས་པས། ཁྱེད་ལ་གནང་བ་ཡིན་ནམ་ངས་མཁན་རིན་པོ་ཆེའི་
ཡང་སྤྲུལ་སངས་རྒྱས་ཚེ་རིང་ལ་ཕུལ་ཟིན། ད་དུང་ཕུར་པ་རེ་ཨེ་རྙེད་བལྟ་གསུངས་
ནས་དེ་རྗེས་ཟི་ཁྱིམ་ལས་གྲུབ་པའི་གཏེར་ཕུར་ཞལ་གསུམ་ཅན་ཞིག་གནང་། ཡང་སྤྲུལ་
རིན་པོ་ཆེར་གཟིགས་ཕུལ་བཀྱགས་པས། ཕུར་པ་དེ་སྤྲུལ་སྐུའི་གཏེར་མ་ངེས་ཅན་རེད།
ཁྱེད་ཀྱིས་དྲོད་དང་མ་བྲལ་དང་བར་ཆད་གང་གིས་ཀྱང་མི་ཚུགས་གསུངས། སྤྲུལ་རིན་
པོ་ཆེས་བདག་གི་ཅ་ལག་རྣམས་ཁྱེད་ལ་བྱིན་ཟིན་པས་ཁྱེད་ཀྱིས་རྟེན་གང་དགའ་རྣམས་
ཁྱེར་སོང་གསུངས། ང་ལ་མི་དགོས་ཁྱེད་ཀྱིས་ཕྱག་བཟུང་མཛད་ན་ལགས་ཞུས་པས།
ངས་གཞན་ལ་སྦྱིན་ཤོར་འགྲོ་གསུངས། ཉིད་ཀྱིས་མཛད་པ་ཐམས་ཅད་འདི་ཕྱིའི་དོན་ཡོད་
དུ་འདུག་པས། ང་ལ་གཅིག་ཀྱང་མི་དགོས་ཞུས། ཡང་ན་དྲིལ་བུ་འདི་ཨ་ཁུའི་ཕྱག་དྲིལ་
ཡིན་པས་ཁྱེད་ལ་སྦྱིན་གསུངས། དྲིལ་བུ་སྤུས་ལེགས་ཤིག་ཡིན་འདུག་པས་ང་ལ་མི་
དགོས་ཞུས། འོ་ཡ་ང་ལ་རྟེན་འབྲེལ་ཆེན་པོ་ཡོད་པས་ཁྱེད་ལ་མི་དགོས་ནི་ཡིན་ནམ་
གསུངས། རྗེ་བླ་མས་དེ་འདྲ་ཡིན་ན་དགོས་ཞུས་ནས་ཕྱག་བཟུང་མཛད། དེ་རྗེས་སྙིང་
གཞི་དྲག་པོ་ཞིག་ཐེབས། སྤྲུལ་རིན་པོ་ཆེའི་ན་བཟའ་ཁ་ཤས་དང་རྗེ་ཉིད་ལ་གང་ཡོད་
237

ཡ་ཆེན་ཆོས་འབྱུང༌།
ཀྱི་དངོས་པོ་རྣམས་སྤོང་དག་བྱས་ནས་སྤྲུལ་རིན་པོ་ཆེའི་ཞབས་བརྟན་དུ་ཕུལ། སྙུང་གཞི་
ཡར་དེངས་སུ་སོང་། རིན་པོ་ཆེར་ཁྱེད་ལ་བདག་གིས་ན་བཟའ་གསར་པ་ཞིག་ཐབས་བྱེད་
དམ་ཞུས་པས། རྙིང་པ་འདི་རྣམས་ཀྱིས་ཆོག་འདུག་པས་ཕྱི་མའི་རྣམ་སྨིན་ལ་འཛེམ་བག་
གྱིས་ཟས་གོས་མང་པོ་ལ་འབད་མ་འདུག་གསུངས། བདག་གིས་ལོ་སུམ་ཅུ་ཙམ་རིང་ལ་
སྟོད་ཐུང་རེ་མ་གཏོགས་ན་བཟའ་གསར་པ་བཞེས་མ་མྱོང་། ཁྱེད་ཀྱང་ནད་ཆེ་བ་དང་ལོ་
མཐོན་པོར་སོང་བས་གོས་རེ་ཐབས་གྱིས་གསུངས།
དེ་དུས་བླ་མ་རིན་པོ་ཆེ་དོན་ཞིག་གིས་ཆེད་དཀར་མཛེས་སུ་བྱོན་ནས་ཚུར་སྤྲུལ་
རིན་པོ་ཆེའི་མདུན་དུ་ཕེབས། ཁྱེད་ནམ་མཁའི་སྙིང་པོའི་སྤྲུལ་སྐུ་དེ་དང་ཐུག་གམ།
འདིར་ནམ་མཁའི་སྙིང་པོའི་སྤྲུལ་ཡིན་ཟེར་བ་ཞིག་ཐོན་བྱུང་གསུངས། ཡང་ཕྱི་ལོ་ནམ་
མཁའི་སྙིང་པོའི་སྤྲུལ་སྐུ་དང་ཁོང་གི་ཨ་ཁུ་བཅས་དེ་ལོའི་ཟླ་བ་༦པའི་ཚེས་༡༥ཉིན་
ཕེབས། ན་ནིང་སྤྲུལ་སྐུ་རིན་པོ་ཆེའི་མདུན་དུ་ཡབ་སྲས་གཉིས་ཕེབས་ཚེ། སང་ཕོད་ད་
ཙམ་གཅིག་ཡོང་ན་གསུངས། ཡབ་ནི་འདས་ཟིན་ཤ་ཉེ་ལ་ཞལ་ཆེམས་བཞག་པ་ནི། བུ་
འདི་སྤྲུལ་ཁྲོ་དགེ་ཨ་རིག་མཆོག་གིས་ཤོག་གསུངས་ཡོད་པས་དུས་ཐོག་ཏུ་སླེབ་ཐུབ་
པ་གྱིས་གསུངས་པས་དེ་ལྟར་འོང་བ་ཡིན་ཟེར། རྗེ་གྲུབ་དབང་བླ་མས་སྤྲུལ་རིན་པོ་
ཆེའི་མདུན་དུ་ལམ་སྣ་མཛད། སྤྲུལ་རིན་པོ་ཆེ་མཆོག་ནས་རྗེ་བླ་མ་དང་ཐུབ་བསྟན་དེ་
མིན་པ་ཏི་སོགས་དེར་ཡོད་ཀྱི་བླ་གྲྭ་རྣམས་ལ་ཁྱེད་སྡེ་པ་ལ་སྤྲུལ་སྐུ་མེད་ཟེར་འདུག་པས་
སྤྲུལ་སྐུ་འདི་བདག་པོ་རེ་བྱས་ན་ཁྱེད་ལ་བེད་ཆེན་པོ་ཡོང་གསུངས། རྗེ་བླ་མས་ལགས་
སོ་ཞུས། དེ་ནས་སྤྲུལ་རིན་པོ་ཆེ་ཨ་རིག་མཆོག་ནས་ཁྲི་སྟོན་དང་མཚན་གྱི་ཅོད་པན་
གསོལ། དེ་རྗེས་རྗེ་གྲུབ་དབང་བླ་མ་མཆོག་དང་ཁོང་གི་ཚ་བུ་ཡེ་དགའ་སོགས་བླ་སློབ་ཁ་
ཤས་ཤིག་གསེར་རྟ་བླ་རུང་སྒར་གྱི་མཁན་ཆེན་ཡིད་བཞིན་ནོར་བུའི་མདུན་དུ་བྱོན་ནས་
མཇལ་ཕྱག་དང་ཕྱག་དབང་ཞུས། ཡིད་བཞིན་ནོར་བུར་ཆོས་འབྲེལ་ཅུང་ཙམ་བཀའ་
238

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
དྲིན་ཞུ་ཞུས་པས། ཁྱེད་སུ་ཡིན་གསུངས། བླ་མ་ཞིག་གི་གཡོག་པོ་ཡིན་ཞུས། བླ་མ་སུ་
རེད་གསུངས། ཁྲི་དགེ་ཨ་རིག་ཞུ་བ་དེ་རེད་ཞུས། ཁྱེད་ཀྱི་མིང་ལ་ཅི་ཟེར་གསུངས།
ང་ཨ་ཁྱུག་ཟེར་བ་ཡིན་ལགས་ཞུས་པས། གོ་བྱུང་ཁྱེད་དང་པོ་ནས་ངའི་རྩར་ཕེབས་དུས།
གཞན་དང་མི་འདྲ་བ་མཐོང་གྲོལ་ཞིག་འདུག་གསུངས། དེ་ན་གྲྭ་མང་པོ་བྱོན་ནས་འདུག་
པར་ཁྱེད་རྣམས་ཀྱིས་སྐྱེས་མཆོག་འདི་ལ་ཆོས་ཞིག་ཞུས་དང་། དེ་སྔོན་མཁས་གྲུབ་འདི་
ལས་ལྷག་པ་ཞིག་ངའི་སྒར་ནང་དུ་བྱོན་མ་མྱོང་གསུངས། རྗེ་བླ་མ་མཆོག་ནས་ཁོང་
རྣམས་ལ་བརྩེ་ཆེན་ཀུན་དགའ་སྙིང་པོའི་གསུང་ས་སྐྱའི་ཞེན་པ་བཞི་བྲལ་དེ་ཉིད་
ར
ཐུགས་བློ་ནས་གསུངས། མ་སྐོར་མཁའ་འགྲོ་ལ་བདག་ཤི་གསོན་མང་པོ་ལ་མགོ་བསྐོར་
བྱེད་མཁན་ཞིག་ཡིན་པས་རིམ་གྲོ་ཅི་དགོས་ཞུས་པས། ཁྱེད་སེམས་ཅན་ལ་མགོ་བསྐོར་
བྱེད་མཁན་ཞིག་མ་རེད་གསུངས། སེ་ར་ཡང་སྤྲུལ་མདུན་དུ་བྱོན་ནས་ནམ་མཁའི་སྙིང་
པོའི་སྤྲུལ་སྐུ་ཁྲི་སྟོན་མཛད་ཚུལ་རྣམས་ཞུས། །
དེ་ནས་ཚུར་བྱོན་ནས་སྔར་གྱི་རྡོ་འབུམ་རྩར་དུང་བཅུ་ཕྲག་ཙམ་གྱི་དུང་འཁོར་
བཞེངས། སྤྲུལ་རིན་པོ་ཆེས་ཁྱེད་ཀྱིས་དུང་འཁོར་ནང་དུ་རྡོར་སེམས་སྟོང་སྐུ་བཞེངས་
ཐབས་ཐོན་ན་བཀའ་དྲིན་ཆེ་གསུངས། ལྷ་ཁང་ཕྱི་ཡི་བཀོད་པ་དང་ནང་གི་རྟེན་རྣམས་
བཞེངས་ཨེ་ཚར་གསུངས་པས་བཞེངས་ཚར་ཞུས། ཁྲོ་ཐོག་གི་བླ་སེར་རྣམས་ལ་
དགོས་ན་དགོས་མ་དགོས་ན་སྒྱུར་ཐོངས། བདག་གིས་བསྔོ་བ་དང་སྨོན་ལམ་མཛད་ཚར་
གསུངས། དེ་ནས་ལོ་ཤས་མཚམས་ནས་སྤྲུལ་རིན་པོ་ཆེའི་སྐུ་ཚེའི་ཐད་མོ་དང་རྨི་ལམ་
གང་ལ་བརྟགས་ཀྱང་རྗེ་བླ་མ་མཆོག་ལ་ཐུགས་ཡིད་ཚིམས་པ་ཞིག་མ་བྱུང་གསུངས། སྐུ་
རིམ་མང་དུ་བསྒྲུབས། ཉིན་ཞིག་བསོད་དབང་ངའི་རྩར་འོང་ནས་ཁྱེད་འདིར་ཤོག་
གསུངས་འདུག་ཟེར། བཅར་བས་ང་རང་འདི་ཙམ་དུ་རེད་འདུག །ཡི་གེ་ཡང་མིག་གིས་
མི་མཐོང་། ལོ་ཡང་མཐོན་པོར་རེད་འདུག རང་རེ་གཉིས་སྐད་ཅིག་ཀྱང་འབྲལ་བ་མེད་
239

ཡ་ཆེན་ཆོས་འབྱུང་།
གསུངས། དེའི་ཚེ་རྗེ་བླ་མས་སྐུ་ཚེ་གཅིག་ཏུ་བསམ་པ་དེ་ཉི་མ་གཅིག་ལ་གྲུབ་པ་ཡིན་
ཅེས། དེ་ནས་བཟུང་བླ་སློབ་གཉིས་དགོངས་པ་དབྱེར་མེད་དུ་འདྲེས་པ་ཡིན་གསུངས།
རྗེ་བླ་མས་སྤྲུལ་སྐུ་རིན་པོ་ཆེར། བདག་གིས་ད་ཕན་ཆད་དགེ་རྩ་གང་བསྒྲུབ་ལགས་
ཞུས་པས། ཁྱེད་ཀྱིས་མ་ཎི་རྡོ་ལ་བརྐོ་ཐུབ་ན་ལེགས་ད་ཁྱེད་རང་ཡ་ཆེན་ལ་ཕེབས་
སོང་། ཁྱེད་ཀྱིས་རང་རེ་ལ་རྟེན་ཅི་ཡོད་པ་རྣམས་དེ་ཕྱོགས་སུ་ཁྱེར་ནས་ལྷ་ཁང་ནང་དུ་
ཞོག་གསུངས། རྗེ་ཉིད་དང་དགུང་གྲངས་བཞི་བཅུ་ལྷག་ཙམ་ལུས་དང་གྲིབ་མ་བཞིན་
དུ་འགྲོགས་སོང་བས་རང་གིས་གདམས་ངག་རྣམས་ཉམས་སུ་ལེན་ནུས་ན་དེ་ཙམ་
གྱིས་ཆོག་ཤེས་པར་བྱ་བསམ་ནས་རང་གི་རང་ལ་སེམས་གསོ་བྱས་གསུངས། འབྲུག་
ལོ་ཕག་ཟླའི་ཚེས་བཅོ་ལྔ་ལ་སྤྲུལ་རིན་པོ་ཆེ་དགོངས་པ་ཆོས་དབྱིངས་སུ་གཤེགས།
གདུང་ཆས་རྣམས་ལེགས་པར་ཞུས། ཉིན་ཁ་ཤས་ཙམ་ལ་དད་ལྡན་སེར་སྐྱ་མང་པོ་
འདུས་ནས་གདུང་མདུན་དུ་སྨོན་ལམ་བཏབ་པ་དང་ཁས་ལེན་རྒྱ་ཆེར་བྱས། སྐབས་ཤིག་
ཡང་སྤྲུལ་རིན་པོ་ཆེས་ཁོང་ད་ལྟ་ཡ་ཆེན་ལ་བྱོན་རྒྱུ་མ་གྲུབ་ཀྱང་རྗེས་སོར་ལྷ་ཁང་དང་
གཟིམ་ཁྲིའི་སྟེང་བྱོན་ཡོང་ངེས་ཅན་ཡིན་གསུངས། ཡང་སྤྲུལ་རིན་པོ་ཆེར་རྗེ་བླ་མས།
སྤྲུལ་རིན་པོ་ཆེ་ཡིས་སྐྱེ་བ་འདི་དང་ཚེ་རབས་ཐམས་ཅད་དུ་འབྲལ་མེད་ཡིན་པར་ཞལ་
གྱིས་བཞེས་པས། ཉིད་ཀྱིས་ཀྱང་བདག་ལ་དེ་ལྟར་ཞལ་བཞེས་མཛད་རོགས་ཞུས་པས།
ཡང་སྤྲུལ་ནས་རང་རེ་ཨོ་རྒྱན་ཆེན་པོའི་དུས་ནས་འབྲལ་མ་མྱོང་གསུངས། ད་བདག་ནི་
ལོ་གསུམ་བཞིའི་བར་དུ་གཞན་ཡུལ་གྱི་བླ་མ་རེ་བསྟེན་རྒྱུ་དང་། གནས་ངེས་མེད་ཀྱི་རི་
ཁྲོད་རེ་ལ་འགྲོ་སྙམ་པས་རྗེ་ཉིད་ཀྱིས་བཀའ་ཡི་གནང་བསྩལ་བ་ཞུ་ཞུས་པས་འགྲོ་མི་ཆོག་
ཁྱེད་གར་ཡང་མ་འགྲོ་དང་། ང་ཁྱེད་ཀྱི་རྩར་ཡོང་ངེས་ཡིན་གསུངས་ནས་འགག་མཛད།
ཁྱེད་མ་བསྡད་ན་ང་དེ་ཕྱོགས་སུ་མི་འོང་གསུངས་ཤིང་སྤྱན་ཆབ་མང་དུ་བསིལ་ནས་
དལ་ཅིག་གསུང་གླེང་ཡང་མ་བྱུང་། རང་རེ་གཉིས་འདྲ་པར་ཞིག་རྒྱག་གསུངས། རྗེ་བླ་
240

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མས་ཁོང་ལ་ཉིད་སྐུ་ཚེ་ཡུན་རིང་དུ་བཞུགས་དགོས་སྤྲང་རྒན་ངས་ཀྱང་ཡང་ཡང་ཞུ་བ་
ཡིན་པས། ཞུ་བ་དེ་མི་ལྡོག་པ་བཀའ་དྲིན་མ་ཆུང་ལགས་ཞུས་པས་། ཨ་ལ་ལ་གསུངས།
རྗེ་སོར་ཡང་སྤྲུལ་ཞིང་ཁམས་གཞན་དུ་འབྱོན་གྲབས་ཡོད་སྐབས་ཤིག་ལ། ཁོང་གིས་
གསུང་འཕྲིན་ཞིག་གནང་ནས་ཨ་ཁྱུག་ལ་འདི་འཕྲོད་པར་གྱིས། ཨ་ཁྱུག་གིས་སེམས་
སྡུག་ཤིན་དུ་གསོག་འདུག་གསུངས་ཀྱང་རྗེ་བླ་མར་གསུང་འཕྲིན་མྱུར་དུ་མ་འབྱོར།
དེ་མཁྱེན་རྗེས་ཕྱི་ཉིན་གསེར་རྟ་རྫོང་དུ་བྱོན་རུང་རྗེ་སེ་ར་ཡང་སྤྲུལ་དགོངས་པ་
ཆོས་དབྱིངས་སུ་གཤེགས་ཏེ་སྐུ་གདུང་བཞུ་ཉིན་དེར་ཕེབས། ཐུགས་སྐྱོ་ཚད་མེད་མཛད།
གདུང་དུད་ཁྲོཕྱོགས་སུ་མདའ་འཕངས་པ་ལྟར་སོང་བ་སྦྱིན་སྲེག་གྲུབ་མ་ཟིན་བར་དུ་
འདུག་གསུངས། སྐབས་དེར་རྗེ་ཡང་སྤྲུལ་རིན་པོ་ཆེའི་གཟིམ་ཁང་འོག་ཏུ་རྗེ་ཉིད་ཀྱི་བླ་
མའི་རྣལ་འབྱོར་འབུམ་ཕྲག་ཙམ་བཟླས་གསུངས། དེ་ནས་ཚུར་བྱོན་ནས་སྐུ་གདུང་
བཞེངས། དེ་རྗེས་མཁན་ཆེན་ངག་གི་དབང་པོའི་ཡང་སྤྲུལ་སངས་རྒྱས་ཚེ་རིང་གི་མདུན་
ནས་རིན་ཆེན་གཏེར་མཛོད་ཀྱི་དབང་གསན། དེར་དབང་གི་སྐབས་སུ་མཁན་རིན་པོ་
ཆེའི་དབུ་ཐོག་ཏུ་ཡི་དམ་དཔལ་ཆེན་རྡོ་རྗེ་གཞོན་ནུའི་སྐུ་དབང་གྲུབ་མ་ཟིན་བར་དུ་
བཞུགས་པ་མཇལ། མཁའ་འགྲོ་སྙིང་ཐིག་གི་དབང་གི་སྐབས་སུ་བླ་མ་རྡོ་རྗེ་འཆང་གི་
རྣམ་པར་མཐོང་གསུངས།
དེ་ནས་སྦྲུལ་ལོ་བོད་ཟླ་༧ཚེས་༢༢རེ་གཟའ་མིག་དམར་སྐར་མ་རྒྱལ་ཏེ་འཕྲོད་
སྦྱོར་ལེགས་པའི་ཉིན་མཆོག་སྤྲུལ་རིག་འཛིན་དབང་ཕྱུག་ངོ་མཚར་བའི་ལྟས་ཕུན་སུམ་
ཚོགས་པ་དང་བཅས་སྐུ་འཁྲུངས། དེ་རྗེས་ལྕགས་ལུག་ལོར་སེ་ར་ཡང་སྤྲུལ་ཀྱི་སྤྲུལ་སྐུ་
འཁྲུངས། མཁན་ཆེན་ཡིད་བཞིན་ནོར་བུར་ཞུས་པས་ཡང་སྤྲུལ་གྱི་སྤྲུལ་སྐུར་ཞལ་བཞེས་
དང་བཅས་མཚན་དུ་ཚོགས་གཉིས་རྒྱ་མཚོར་གསོལ། གདུལ་བྱ་བསོད་ནམས་དམན་
པས་འདས་ཤོར་དུ་གྱུར། ད་ཨེ་འཁྲུངས་ཞུས་ཚེ་འཁྲུངས་ངེས་ཅན་ཡིན་ཀྱང་འུ་ཅག་
241

ཡ་ཆེན་ཆོས་འབྱུང་།
གིས་མཚན་བཏགས་སྔ་བའི་སྐྱོན་ཡིན་གསུངས། དེ་རྗེས་ཡང་སྤྲུལ་ཁྱི་ལོ་པ་ཞིག་ངོ་
མཚར་བའི་ལྟས་བཟང་ཉིན་གསུམ་གྱི་བར་དུ་འཁྲུངས་སའི་གནས་དེ་ཉིད་དུ་འཇའ་
འོད་ཀྱི་གང་བ་བྱུང་། གཏེར་སྟོན་ཨོ་ཤེར་ལ་ཞུས་པས་སྔ་ཕྱིར་ལུང་བསྟན་དང་ཐུགས་
བསྐྱེད་མཛད། དེའི་སྐབས་སུ་པདྨའི་མཚོ་ལ་ངང་པ་འདུ་བ་བཞིན་ཞིང་ཆེན་དུ་མ་ནས་
བྱོན་ཡོང་བའི་སློབ་མ་ཤིན་ཏུ་མང་སྟབས་ཆོས་སྒར་འདི་ཉིད་ལ་གླིང་བཅུ་གཅིག་ཏུ་ཕྱེས་
པར་མཛད། གྲྭ་པའི་བཞུགས་གནས་ཨོ་རྒྱན་བསམ་གཏན་གླིང་། དེ་ལ་གླིང་ཕྲན་ལྔ་
ཡོད་ཅིང་གླིང་རེར་རིགས་ལྔའི་ཕྱག་མཚན་ཅན་གྱི་གླིང་རྟགས་རེ་གནང་། དེ་ཡང་གླིང་
དང་པོ་རིག་པ་རང་གྲོལ་གླིང་། གླིང་རྟགས་འཁོར་ལོས་མཚན་པ། གཉིས་པ་ཆོས་ཉིད་
འོད་གསལ་གླིང་། གླིང་རྟགས་རྡོ་རྗེས་མཚན་པ། གསུམ་པ་འཁོར་འདས་ཆོས་ཉིད་
གླིང་། གླིང་རྟགས་ནོར་བུས་མཚན་པ། བཞི་པ་ཀུན་བཟང་བསམ་གཏན་གླིང་། གླིང་
རྟགས་པདྨས་མཚན་པ། ལྔ་པ་བདེ་ཆེན་ཐར་ལམ་གླིང་། གླིང་རྟགས་རལ་གྲིས་མཚན་
པའོ། །ཇོ་མོའི་བཞུགས་གནས་ཆོས་ཉིད་རིག་རྩལ་མཁའ་འགྲོའི་གླིང་དེ་ཉིད་ལ་གླིང་
ཕྲན་བཞི་རུ་ཕྱེས་པས། གླིང་དང་པོ་ཀུན་བཟང་བདེ་ཆེན་གླིང༌། གླིང་རྟགས་པདྨས་
མཚན་པ། གཉིས་པ་བདེ་སྟོང་ཟུང་འཇུག་གླིང༌། གླིང་རྟགས་རྡོ་རྗེས་མཚན་པ། གསུམ་
པ་བདེན་གཉིས་ཟུང་འཇུག་གླིང་། གླིང་རྟགས་འཁོར་ལོས་མཚན་པ། བཞི་པ་པདྨ་
མཁའ་འགྲོའི་གླིང་། གླིང་རྟགས་རལ་གྲིས་མཚན་པ་རྣམས་དང་། དགེ་བསྙེན་ཚང་ལ་
ཡང་གླིང་གཉིས་ཏེ་སྡུག་བསྔལ་རང་གྲོལ་གླིང་དང་། འཁོར་བ་རང་གྲོལ་གླིང་དང་ཆོས་
སྒར་འདིར་གླིང་ཆེན་པོ་གཅིག་དང་གླིང་ཕྲན་བཅུ་གཅིག་ཡོད་པ་ཡིན། གླིང་རེ་རེ་ལ་སྐྱེས་
མཆོག་བསྟན་པའི་བདག་པོ་གཉིས་རེ་བཞག་ཅིང་། འདུལ་བ་དང་མཐུན་པའི་སྒྲིག་
ཁྲིམས་དོ་དམ་མཛད་པ་ཡིན་ནོ། །
རྗེ་བླ་མ་ཉིད་ཀྱིས་ཡོན་བདག་ཤི་གསོན་རྣམས་ཀྱི་དད་སྦྱིན་སྒོར་འབུམ་ཕྲག་
242

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བརྒྱ་ལྷག་ཙམ་གྱིས་སྤྲུལ་ཨ་རིག་སོགས་རིགས་བདག་རྡོ་རྗེ་འཆང་རྣམས་ཀྱི་གདུང་
མཆོད་ལ་བསྔོས་ནས་བཟང་སྤྱོད་བྱེ་ཆེན་ལྔ་ལྷག་ཙམ་བསྔོ་སྨོན་བཅས་དགེ་ཚུལ་སློང་
ཁོ་ནས་གསུང་ཆོག་བྱས་པ་ཡིན་གསུངས་སོ།། །།
འདི་ཡན་སྐྱབས་རྗེ་བླ་མའི་ཕྱིའི་རྣམ་ཐར་མདོ་ཙམ་ཕུལ་ཟིན་པ་ཡིན་ནོ། ། དེ་ཡང་
པདྨའི་གཏེར་ལུང་ལས། ཨེ་མཿ རྒྱལ་བའི་དབང་པོ་པདྨ་སཾ་བྷ་ཝསམ་འོངས་འགྲོ་ལ་
བརྩེ་བ་ཆེན་པོ་ཡིས༔ སྙིང་དང་འདྲ་བའི་ཡང་ཟབ་རྨད་བྱུང་བ༔ གྲུབ་པའི་དབང་ཕྱུག་
འབྲོག་མི་དཔལ་ཡེ་ཤེས༔ ད་དུང་མ་སྤེལ་རིག་འཛིན་བརྡ་ལ་ཐོབ༔ མདོ་ཁམས་སྨད་
དུ་ཁྲོ་ལྗོངས་སྐུ་སྐྱེས་ལ༔ ང་སྤྲུལ་ཨོ་རྒྱན་དྲག་རྩལ་གླིང་པས་སྤེལ༔ གདུལ་བྱ་འབུམ་
ཕྲག་འོག་མིན་ཞིང་ལ་འགོད༔ འགྲོ་དོན་བསམ་མི་ཁྱབ་པའི་རྟེན་འབྲེལ་ཡོད༔ སྐལ་
མེད་མ་ཤོར་སྤུ་གྲི་མཆེད་གསུམ་སྲུངས༔ དམ་ལྡན་ཐུགས་སྲས་ཨ་བུར་འཕྲད་པར་ཤོག༔
ས་མ་ཡ༔ ཞེས་དང་། གུ་རུའི་པདྨའི་རྒྱལ་ཚབ་ཀཿཐོག་གཏེར་ཆེན་བདུད་འདུལ་རྡོ་རྗེ་
དང་གཡོན་རུ་སྲས་པོ་འཆི་མེད་རྡོ་རྗེ་ཨོ་རྒྱན་དྲག་རྩལ་གླིང་པ་སོགས་ཀྱིས་གནས་སྒོ་
རྣམས་འབྱེད་དགོས་པར་ཡང་ཡང་ལུང་གིས་བསྔགས་ཤིང༌། ཁྱད་པར་འབྲེལ་བ་ཐོག་
པའི་གདུལ་བྱ་འབུམ་ཕྲག་མང་པོ་འོག་མིན་གྱི་ཞིང་ལ་འགོད་པའི་རྟེན་འབྲེལ་ཡོད་
གསུངས་པ་དང་། ཆོས་རྗེ་དམ་པ་ཡིད་བཞིན་ནོར་བུས་ཁྱེད་ལ་སྔོན་ཨོ་རྒྱན་པདྨ་འབྱུང་
གནས་ཀྱིས་སྨོན་ལམ་དང་གཏད་རྒྱ་ཁྱད་པར་བ་ཞིག་ཡོད་པས་ཁྱེད་ཀྱིས་གནས་སྒོ་
ཐམས་ཅད་འབྱེད་དགོས་གསུངས་པ་ལྟར། སྐབས་ཤིག་ན་རྗེ་བླ་མ་ཉིད་ཀྱིས་སློབ་བུ་
མཆོག་རྣམས་ལ་མཁན་རིན་པོ་ཆེ་ངག་དབང་དཔལ་བཟང་གི་རྣམ་ཐར་གསུང་བའི་
སྐབས་ཤིག་ན། དགོང་མོ་སྤོས་ཤེལ་རྙིང་པ་བཏགས་ཡོད་པའི་བུད་མེད་ཞིག་གིས་ཁོང་
གི་གཟིམ་ཁྲི་ལ་མགོ་གཏུག་སྟེ་གུས་སྤྲོ་བྱེད་པའི་ཐུགས་ཉམས་ཤར། ཞུ་བ་པོ་ལས་
གནས་མཆོག་གང་ཡིན་མ་གསལ་བས། གཏེར་སྟོན་ཆེན་པོར་ཞུས་ཚེ། ཉིད་ལ་གསལ་
243

ཡ་ཆེན་ཆོས་འབྱུང་།
ཞིང་ད་ལྟ་ཐུགས་ལ་མངའ། གསུངས་པས། མདོ་སྨད་ལྗོངས་སུ་རིག་འཛིན་ཀློང་
གསལ་གྱི། །ཡོངས་སུ་གྲགས་པའི་རོལ་པ་བདེ་ཆེན་ཁང་། །ཡིན་སྙམ་བསམ་ནས་
ལུང་བསྟན་དང་བླང་མཛད། །ཅེས་དང་། དཔལ་གྱི་ཡེ་ཤེས་ཡང་སྤྲུལ་ལུང་བསྟན་ལས།
མཁའ་འགྲོའི་བརྡས་བསྐུལ་ངོ་མཚར་རྨད་བྱུང་བ། །མདོ་སྨད་མ་རིག་སྨག་རུམ་བསལ་
བྱེད་དུ། །མཆོག་དམན་ཀུན་ཀྱང་ཐར་ལམ་འདྲེན་མཛད་པ། །གནས་ཆེན་བཅོ་བརྒྱད་
གཏེར་སྒོ་གསར་དུ་ཕྱེས། གསུངས་པ་ལྟར། རྗེ་གྲུབ་དབང་བླ་མ་ལུང་རྟོགས་རྒྱལ་
མཚན་མཆོག་འཁོར་སློབ་འགའ་དང་བཅས་རབ་གནས་ཆུ་བྱ་ལོའི་གླང་ཟླའི་ཚེས་གཅིག་
ཉིན་རྭ་ཁོག་གངས་སེང་ཁ་ཟེར་བའི་ས་དེར་ཕྱག་ཕེབས། ཁེ་མེ་ལོང་རྡོ་རྗེ་མཇལ་བའི་
རྐྱེན་གྱིས་དད་པའི་སྒོ་ནས། ཧཱུཾ་ཧཱིམ་བཅོས་རང་བྱུང་རྒྱལ་བའི་དཀྱིལ་འཁོར་དབུས། །
མ་བཀོད་སྣ་ཚོགས་ཞིང་ཁམས་ཡོངས་སུ་རྫོགས། ། ཕྱི་ལྟར་ཁེ་ཡི་མེ་ལོང་རྡོ་རྗེ་ནི། ། རི་
སྨད་རྩི་ཤིང་སྣ་ཚོགས་སྤྲིན་ལྟར་འཁྲིགས། །རི་སྐེད་སྐུ་དང་ཡི་གེ་རང་བྱུང་ཤར། །རི་
རྩེར་ཤེལ་གྱི་མཆོད་རྟེན་བསམ་ལས་འདས། །ནང་དུ་སྐུ་གསུམ་ཞིང་ཁམས་སྣ་ཚོགས་
ཤར། །ཁྱེད་ལ་མཆོད་བསྟོད་བགྱིས་པའི་བསོད་ནམས་ཀྱིས། །གཉིས་འཛིན་འཁྲུལ་
རྟོག་སྣང་བ་མ་ལུས་ཀུན། །གཉིས་མེད་བདེ་ཆེན་ཀློང་དུ་གྲོལ་བར་མཛོད། །ཅེས་ཕྲིན་
ལས་བཅོལ། ཡུལ་དེའི་དད་ལྡན་གྱི་སེར་སྐྱ་མང་ཚོགས་ལ་ཕྱག་དབང་དང་བསྔོ་སྨོན་
མཛད། ཕྱི་ཉིན་གནས་ཆེན་དུ་ཕྱག་ཕེབས། དེ་ཉིན་ཚེས་གྲངས་བཟང་བས་བསང་མཆོད་
རྒྱས་པར་མཛད་པས། ནམ་མཁའ་ནས་འཇའ་དང་དུང་དཀར་གྱི་སྒྲ་སོགས་ངོ་མཚར་བའི་
རྟགས་མང་དུ་བྱུང་། དེ་ནས་རོལ་པ་བདེ་ཆེན་ཁང་དུ་ཞག་ཉེར་ལྔའི་བར་དུ་སྐུ་མཚམས་
དམ་པོར་བཞུགས། དེའི་ནུབ་གནས་འདིའི་གཏེར་སྲུང་ཡིན་ཟེར་བའི་བུ་ཆུང་གོས་
དཀར་དགེ་བསྙེན་ཆ་བྱས་ཅན་ཞིག་གིས་ཞལ་འཛུམ་དང་བཅས་བླ་མའི་མདུན་དུ་འོང་།
གཏེར་ཞིག་གནང་རྒྱུ་ཡོད་དམ་དྲིས་པས་གང་ཡང་མེད་ཟེར་འཛུམ་ཙམ་བྱས་ནས་མི་
244

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སྣང་བར་གྱུར་གསུངས། དེ་ནས་ཉིན་གསུམ་གྱི་ནངས་མོ་རྗེ་བླ་མའི་ཞལ་ནས་མདངས་
ངའི་ཉམས་སྣང་དུ་འདི་ལྟར་ཤར་གསུངས་ནས། གནས་འདིའི་ཕྱི་ནང་གི་གཞལ་ཡས་
ཁང་རྟེན་དང་བརྟེན་པར་བཅས་པ་ཐོལ་བྱུང་དུ་གསུངས། ད་ཁྱེད་རྣམས་རོལ་པ་བདེ་
ཆེན་ཁང་ལ་མཇལ་དུ་སོང་དང་སྔར་མེད་ཀྱི་རང་བྱོན་གསར་དུ་དོད་ཡོད་ཤས་ཆེ་
གསུངས། འཁོར་སློབ་རྣམས་བྱོན་པས་སྔར་མེད་ཀྱི་བཛྲ་གུ་རུ་དང་། ཨོཾ་ཨཱཿཧཱུྃ། ལ་
སོགས་པ་སིནྡྷ་ར་དམར་པོ་དང་སེར་པོ་ལས་གྲུབ་པའི་ཡི་གེ་མང་དུ་མཇལ། དེ་ནས་རིམ་
པ་བཞིན་དང་པོར་ཕྱག་རྡོར་གནས་དང་། སྤྱན་རས་གཟིགས་ཀྱི་གནས་ཁང་དེ་ན་སིནྡྲ་
ར་སྣ་ལྔ་ལས་གྲུབ་པའི་སྤྱན་རས་གཟིགས་ཁ་སར་པཱ་ནིའི་སྐུ་ཁང་བརྩེགས་གསུམ་ཙམ་
ཡོད་པ་ངོ་མཚར་རྨད་དུ་འབྱུང་བ་དང༌། ཡང་ཉིན་ཞིག་བླ་མའི་ཐུགས་ཉམས་ལ་བུད་
མེད་ཡིད་དུ་འོང་བ་ཞིག་བླ་མའི་མདུན་དུ་འོང་གོང་ལྟར་དུ་གསུངས་པས་ཅི་ཡང་མི་སྨྲ་
བར་འཛུམ་པའི་ངང་མི་སྣང་བར་གྱུར་གསུངས། བུད་མེད་དེ་སྔགས་སྲུང་མ་ཡིན་སྙམ་
གཏེར་ཞིག་གནང་རྒྱུ་ཡོད་པ་འདྲ་གསུངས། ཆོས་སྲུང་རྣམས་ལ་གསོལ་མཆོད་ཉིན་རེ་
བཞིན་མཆོད། དེ་ཉིན་སྔགས་སྲུང་མའི་གསོལ་མཆོད་མཛད་སྐབས་ཕོ་རོགས་ཞིག་
གིས་རྡོ་སྨུག་ནག་འོད་དཀར་འཕྲོ་བ་ཡི་གེ་དྲུག་མའི་རང་བྱོན་ཡོད་པ་ཞིག་རྗེ་བླ་མའི་
གུར་ཆུང་གི་གཟིམ་སྒོ་རུ་འཕངས། རྟེན་དེ་ཉིད་ཡ་ཆེན་དུ་གདན་དྲངས། དེ་རྗེས་སྔགས་
སྲུང་མའི་གནས་སྒོ་ཕྱེས་ཚེ་གནས་ཁང་དུ་སིནྡཱ་ར་ནག་པོ་ལས་གྲུབ་པའི་སྐུ་དང་ཡི་གེ་
ཆོས་འབྱུང་སོགས་མཇལ། ཁྱད་པར་གནས་ཁང་གི་ཟུར་གཉིས་ན་ཤིང་ལོ་གཉིས་ཀྱི་
ནང་དུ་ཁྲག་དམར་ནག་གང་རེ་ཡོད་པ་དེ་རྗེ་བླ་མས་སྔགས་སྲུང་མས་དམ་ཉམས་དགྲ་
བགེགས་བསྒྲལ་བའི་སྙིང་ཁྲག་ཡིན་གསུངས། དེ་ལ་རིལ་བུ་མང་དུ་སྒྲིལ་ནས་སེམས་
ཅན་གྱི་དོན་མཛད། རྒྱབ་ཏུ་འཇམ་དཔལ་གྱི་གནས་དང་། རི་རྒྱལ་དེའི་རྩེ་མོར་ཚེ་རིང་
མའི་གནས་ཁང་། དེའི་ཕ་རོལ་ན་བཙན་རྒོད་ཀྱི་གནས་ཁང་དང་། དེའི་འོག་ཏུ་སྒྲོལ་མའི་
245

ཡ་ཆེན་ཆོས་འབྱུང་།
གནས་ཁང་ཡིད་དུ་འོང་བ་དང་། སྒྲུབ་ཁང་གི་གཡས་ཕྱོགས་སུ་རྟ་མགྲིན་གྱི་གནས།
དེའི་འོག་ཏུ་ཕུར་པ་རྡོ་རྗེ་གཞོན་ནུའི་གནས། དམ་ཅན་གྱི་གནས་སྒོ་ཕྱེས་སྐབས་གཏེར་
ཞིག་ཡོད་གསུངས། སློབ་མ་རྣམས་དེར་བྱོན་པས་ཤེལ་ནག་པོ་ལས་གྲུབ་པའི་དམ་ཅན་
གྱི་སྐུ་རང་བྱོན་ཆུང་ངུ་ཞིག་ལོན། དེ་ཡི་འོག་ཏུ་སེང་གདོང་མའི་གནས་ཁང་དང་། དེའི་
ཡན་ན་རྣམ་སྲས་ཀྱི་གནས་རི་བོ་རིན་ཆེན་སྤུངས་པ་འདྲ་བ་དང་། དེའི་ཡན་ཅུང་ཙམ་ན་
གཟའ་མཆོག་རཱ་ཧུ་ལའི་གནས་ཁང་། དེའི་ཡང་དབེན་དུ་གཤེན་རྗེའི་གནས། དེ་རྗེས་
དཔལ་ཆེན་འདུས་པའི་གནས་ཁང་སོགས་ཀྱི་གནས་ཀྱི་སྒོ་ལེགས་པར་འབྱེད་པར་
མཛད་པས་སྤྱིར་རི་བོའི་རྩེ་ཤོད་ཀུན་ཏུ་སྐུ་དང་ཡི་གེ་གྲངས་མེད་ཀྱིས་གང་བ་དང་། ལྷག་
པར་དུ་སིནྡྷ་ར་ཁ་མདོག་སྣ་ཚོགས་ལས་གྲུབ་པའི་ལྷ་རང་རང་གི་སྐུ་དང་ཡི་གེ་ཆོས་
འབྱུང་སོགས་ངོ་མཚར་རྨད་དུ་བྱུང་བ་མངོན་སུམ་འདྲེན་བྱེད་ཀྱི་ཡུལ་དུ་གྱུར་ཡོད།
དགུན་དུས་སུ་ཡང་ཁུ་བྱུག་གྲགས་པ་དང་། ནགས་ཀྱི་རྩེ་ལ་མེ་ཏོག་ཀྱང་མང་དུ་འཁྲུངས་
པར་ཀུན་གྱིས་ངོ་མཚར་བའི་གནས་སུ་གྱུར་ཏོ། ། དེ་ཡི་དུས་སུ་དག་པའི་ཐུགས་སྣང་
འཁྲུངས་ཚུལ་ནི། ཡུལ་དག་པ་གཞི་དབྱིངས་ཡེ་གྲོལ་ཀློང་། །རྗེ་དག་པ་ཀུན་བཟང་ཆོས་
ཀྱི་རྗེ། །འཁོར་དག་པ་རང་སྣང་འཁོར་གྱིས་བསྐོར། །དུས་དག་པ་དུས་བཞི་མཉམ་པ་
ཉིད། །ཆོས་དག་པ་སྨྲ་བསམ་བརྗོད་འདས་ངང་། །བདག་འབྲེལ་ཐོགས་ཁམས་གསུམ་
ཡོང་གྲོལ་ཤོག ། །
ཅེས་སོགས་བླ་མ་དྲན་པའི་མགུར་དབྱངས་བཞེས། དེར་ཡོད་པའི་བྱ་འཇོལ་མོ་
དང་ཨ་བྲ་སོགས་དུད་འགྲོ་རྣམས་ཀྱང་སེམས་རྒྱུད་འགྱུར་ནས་བླ་མའི་སྐུ་པང་དང་ཁྲི་
ཅོག་སྟེང་དུ་འོང་ཞིང་གསོལ་ཟས་འབྱིན་པ་རྣམས་ཟོས་པས་ཡོན་བདག་སློབ་འབངས་
དང་བཅས་པ་ཀུན་དད་མོས་ཀྱི་གནས་སུ་གྱུར། མཁན་ཆེན་ཡིད་བཞིན་ནོར་བུ་ལ་ཞུས་ཚེ།
གནས་དེ་ས་སྤྱོད་ཀྱི་ཞིང་ཁམས་ཡིན་པས་འབྲེལ་བ་ཐོག་ཚད་ངན་སོང་གསུམ་གྱི་སྒོ་
246

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཁེགས་གསུངས། ངས་སྤྲུལ་སྐུ་ངོས་འཛིན་བྱས་པ་མེད་ཀྱང་ཁྱེད་རིག་འཛིན་ཀློང་གསལ་
སྙིང་པོའི་ཡང་སྤྲུལ་ཡིན་པ་ངས་བཤད་པ་ཡིན་གསུངས། དེ་ནས་རྗེ་གྲུབ་དབང་བླ་མ་
མཆོག་གནས་ཁང་དུ་བྱོན་ནས་སློབ་མ་རྣམས་ལ་འབབ་ཞིག་ཁུར་དགོས་གསུངས་ནས་
སྐུ་པར་ཞིག་སྐྱོན་པས། བླ་མ་རབ་བྱུང་གི་ཆ་བྱད་ཅན་ཡིན་པ་ལ་སྐུ་པར་དུ་སྔགས་པའི་
ཆས་ཅན་རལ་བ་དང་དུང་གི་རྣ་རྒྱན་ཅན་སྐུ་ལ་ལྷ་གྲངས་མེད་རྟེན་དང་བརྟེན་པར་
བཅས་པ་ངོ་མཚར་ཅན་ཞིག་ཐོན། གཞན་ཡང་འོད་ཕུང་དང་མཆོད་རྟེན་བཅས་ངོ་མཚར་
བའི་སྐུ་པར་མང་པོ་དད་ལྡན་རྣམས་ཀྱི་མངོན་སུམ་འདྲེན་བྱེད་ཀྱི་ཡུལ་དུ་གྱུར་བ་རྣམས་
དེ་རྗེས་སློབ་མ་རྣམས་དེ་ཕྱོགས་སུ་གནས་གཟིགས་ལ་བྱོན་པས་རྗེ་བླ་མ་བཀའ་
དྲིན་ཅན་གྱིས་ལྟ་སྒོམ་སྤྱོད་པ་དང་བཅས་པའི་ལམ་ཁྱེར་དོན་གྱི་གདམས་པ་འདི་ལྟར་
གསུངས། ༈ ཡིན་མིན་བློ་འདས་ལྟ་བར་ལ་བཟླ་བ། །མ་ཡེངས་དྲན་རྟོག་བྲལ་བའི་
སྒོམ་པ་སྐྱོངས། །བཟང་ངན་བླང་དོར་བྲལ་བའི་སྤྱོད་པ་གྱིས། །འབྲས་བུ་རེ་དོགས་བྲལ་
བའི་བློ་ཐག་ཆོད། །མདོར་ན་ཆོས་ཉིད་ཡེ་གྲོལ་ངང་དུ་སྐྱོངས། །ཐམས་ཅད་དེ་རུ་འདུས་
པའི་ཐག་ཆོད་མཛོད། །རང་སེམས་བླ་མར་རྟོགས་ཙ་ན། །སྣང་སེམས་རོ་གཅིག་ཡིན་
པར་ཤེས། །དེ་ཚེ་སྣང་སྲིད་སྣོད་བཅུད་ཀུན། །བླ་མ་མ་ཡིན་གུད་ན་མེད། །དེ་ལྟར་མ་ཤེས་
དོན་རེ་ཆུང་། །ཤེས་ན་གཉིས་འཛིན་རེ་དོགས་ཞིག ། བླ་མ་མཆོག་དང་དབྱེར་མེད་ཡིན། །
དེ་ལ་མཆོག་གི་དངོས་གྲུབ་ཟེར། །གནས་བརྒྱའི་མདོ་འགག་དེ་ལ་གྱིས། གཅེས་ཕྲུག་
རྣམས་ལ་དེ་ལྟར་ཞུ། །ཁོང་མེད་ཁ་དཔའ་འདོན་པ་དེ། །དགོས་མེད་ཡིན་པ་གོ་ན་ཡང་། །
སྙིང་གཅེས་དྲན་ནས་བཟོད་མེད་ཐལ། །འདི་བཞིན་གྱིས་ལ་འབྱོན་པར་མཛོད། །ཅེས་
དང༌། ཕྱི་ལྟར་སྐུ་དང་ཡི་གེའི་སྣང་བ་ཤར། །ནང་ལྟར་རྩ་རླུང་ཐིག་ལེ་ལྷ་སྐུར་སྨིན། །
གསང་བ་རིག་གདངས་དབྱིངས་སུ་དག་ནས་སུ། ། ཁྱད་ཆོས་དྲུག་ལྡན་བུམ་སྐུའི་ས་ཟིན་
247

ཡ་ཆེན་ཆོས་འབྱུང་།
ཤོག ། ཅེས་པའི་ལམ་ཁྱེར་གྱི་སྨོན་ལམ་འདི་ཡང་སློབ་བུ་རྣམས་གནས་བསྐོར་ལ་
བྱོན་སྐབས་རྗེ་བླ་མ་ཉིད་ནས་གསུངས། དེ་ནས་སློབ་བུ་རྣམས་གནས་ནང་དུ་ཕེབས་
ནས་མཇལ་བས་སྤྱན་རས་གཟིགས་རང་བྱོན་ཀྱི་སྟེང་ནས་འོད་ཆུང་ངུ་ཞིག་འཕྲོས་ཏེ་
སློབ་མ་རྣམས་ཀྱི་སྟེང་དུ་བྱུང་བ་ལ་དེ་ལས་རེ་འགའ་ལ་གུ་རུ་དང་། རེས་སྤྱན་རས་
གཟིགས། རེས་བླ་མ་མཇལ་བ་སོགས་མཐོང་སྣང་མི་འདྲ་བ་སྣ་ཚོགས་བྱུང་ཡང་ཐམས་
ཅད་ཀྱིས་བླ་མའི་སྤྲུལ་པ་ཡིན་པར་ཐག་ཆོད། དེ་རྗེས་ཡང་བླ་མ་རིན་པོ་ཆེ་ལ་ཁེ་རོལ་པ་
བདེ་ཆེན་ཁང་གི་རྒྱབ་ཏུ་དཔལ་བདེ་མཆོག་སྐུ་གསུམ་གྱི་གནས་ཡོད་པ་ཐུགས་ཉམས་
ལ་འཁྲུངས། དེར་ཤིང་ཁྱི་ལོའི་རྟ་ཟླའི་ཚེས་ཉེར་ལྔ་ལ་བདེ་མཆོག་གི་གནས་དེར་བྱོན་
དགོས་གསུངས་ནས་འཁོར་འདུས་པ་ཕུན་སུམ་ཚོགས་པ་དང་བཅས་བྱོན། ཡང་རྗེ་བླ་
མའི་ཐུགས་དགོངས་སུ། སྔོན་སྟག་ཤམ་གྱི་ལུང་བསྟན་དུ། ཐུགས་ཀྱི་གནས་མཆོག་
གནམ་ཆེན་བྲག་དཀར་དུ༔ཧཱུྃ་ནག་སྤྲུལ་པས་གནས་གསོ་བྱེད་པ་ལ༔བདུད་བློན་སྐྱེ་བ་ཏ་
ར་ཀླུ་གོང་གིས༔བར་ཆད་བྱ་བའི་གཡོ་ཐབས་སྣ་ཚོགས་བྱསཞེས་གསུངས་པ་འདི་ཡིན་
པ་འདྲ་དགོངས་ནས་ཚ་བོ་དང་གྲུ་བཞི་སྔོན་ལ་བརྫངས་གསུངས། ཕྱི་ཉིན་བླ་སློབ་ཀུན་ལི་
ཐང་དུ་བྱོན་ཀྱང་སྔར་གསུངས་ལུང་བསྟན་བཞིན་བར་ཆད་ཀྱིས་རྐྱེན་ཕྱིར་བྱོན་དགོས་
བྱུང་། དེར་ཡོད་དད་ལྡན་སེར་སྐྱ་འབུམ་ཕྲག་ལྷག་ཙམ་ཡོད་པ་ཀུན་ཀྱིས་སྨྲེ་ངག་བཏོན།
སློབ་བུ་འགའ་ཐུགས་སྐྱོ་བ་དང་རྟེན་འབྲེལ་འཆུག་ཨེ་ཡོད་སྙམ་པ་རྗེ་ཉིད་ཀྱིས་དགོངས་
ནས། ཉག་རོང་དུ་ཐོན་ལ་ཉེ་བའི་ལ་ཁ་ཞིག་ཏུ་རྗེ་བླ་མས། ང་ལ་འདི་ལྟ་བུའི་ཡོན་ཏན་
མི་མངའ་ཡང་། སྤྱིར་མཚན་ཉིད་ཐེག་པའི་སེམས་ཀྱི་བྱེད་རྩོལ་ལས་འདས་པ། མ་
བརྟགས་ཉམས་དགའ་ཙམ་དབྱེར་མེད་བློ་ལ་གོ་ཙམ་གྱི་ལྟ་བ་དེ་ཡང་རྟེན་འབྲེལ་གྱི་བྱེད་
རྩོལ་ལས་འདས་ན། གསང་སྔགས་རྡོ་རྗེ་ཐེག་པའི་ཆོས་ཉིད་དོན་གྱི་ཡེ་ཤེས་ཡིད་
དཔྱོད་ཚིག་ལས་འདས་པ་མངོན་སུམ་ཇི་ལྟ་བ་བཞིན་རྟོགས་པ་ལ་རྟེན་འབྲེལ་རང་
248

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མཚན་པ་ག་ལ་གནས། ཁྱེད་སློབ་བུ་རྣམས་ལ་བདག་གི་ལྟེ་བའི་གནས་སུ་བདེ་མཆོག་
གི་ལྷ་རྟེན་དང་བརྟེན་པར་བཅས་པ་ཡོད་གསུངས་པ་དེ་རྩ་གནས་ཞིང་ཁམས་སུ་དག་
པ་ཡིན་པས་ད་དུང་རྟེན་འབྲེལ་འཆུག་རྒྱུ་ཡོད་དམ་ཅེས་ངོ་མཚར་ཆེ་བའི་གསུང་གིས་
དབུག་དབྱུངས་མཛད། སྣ་ནམ་གྱི་སྤྲུལ་པ་ཨོ་རྒྱན་དྲི་མེད་ལ་རྗེ་བླ་མས་གནས་སྒོ་འབྱེད་
པར་འབྱོན་དགོས་པའི་ཞལ་གསུང་ལྟར་གནས་ཆེན་དུ་ཕེབས། དེ་ཉིན་རྗེ་བླ་མའི་ཞལ་
ནས་གནས་སྒོ་འབྱེད་བཞིན་ཡོད་པས་གཟབ་དགོས་གསུངས། ང་ཡི་ལུས་ཀྱི་ལྟེ་བའི་རྩ་
འདབ་དྲུག་ཅུ་རྩ་བཞི་བདེ་མཆོག་གི་གནས་ཡིན་པས། དེ་རིང་རྡོ་རྗེ་ལུས་ཀྱི་རྩ་འཁོར་
གྱི་ལྷ་རྣམས་མཐོང་སྣང་ལྷག་པར་དུ་འདུག་གམ་མི་འདུག་ཅེས་སྤྲུལ་ཕུར་བཀྲ་ལ་
གསུངས་པས། དེ་རིང་སྐུ་ལྷག་པར་མངོན། མ་ཟད་འཇའ་འོད་ཀྱང་གསལ་འདུག་ཞུས།
མཆོག་གི་སློབ་བུ་ཨ་པད་རྣམ་གྲོལ་འདིར་ཤོག་གསུངས། དེར་བྱོན་ནས་མཇལ་མ་ཐག་
དད་སྤྲོ་ཤིན་ཏུ་ཆེ་ཞུས་མཆི་མ་ཟགས། རྗེ་བླ་མའི་ཞལ་ནས། ང་འདི་ལྟ་བུ་ཞིག་ཡིན་ཏེ་
ཉིད་ཀྱིས་ཐུགས་ཚེགས་མ་བྱེད་དང་། ཅེས་བླ་མས་ཐུགས་གསོ་མཛད། བདེ་མཆོག་གི་
སྐུ་ཡི་གནས་ཁང་གི་ཟུར་གྱི་བྲག་ཐོག་ལ་ཞབས་རྗེས་དང་། ཕྱག་རྗེས་བཞག་པ་ད་ལྟ་
མཇལ་རྒྱུ་ཡོད། དེའི་ཉིན་རྗེ་ཉིད་ཀྱི་རིགས་བདག་གི་ཡང་སྤྲུལ་རིག་འཛིན་དབང་ཕྱུག་
དགུང་ལོ་ལྔ་ཙམ་ལོན་པ་དེས་དེ་རིང་ཨ་ཁུའི་འཕོ་བ་ནས་འཇའ་ཤར་འདུག་གསུངས
གུ་རུའི་ཐུགས་རྗེ་ཡང་ལྷག་པར་དྲན་འདུག་གསུངས་ནས་དལ་ཅིག་འཁུན་པ་དང་
བཅས་སྲུང་མ་ལ་ཕྲིན་བཅོལ་ཞིག་ཀྱང་མཛད་དོ། །
དེ་ནས་ཉག་རོང་ཨ་བསེ་སྡེ་པ། འབྲི་ཡུལ་ཕྱུག་མོ་གནམ་རྫོང་། ཡང་མཚོ་དགོན།
དེ་ནས་སྐུ་ལུང་། ཐང་སྐྱ། འཕེལ་ཚ། མཁར་ཐ་སོགས་ཡུལ་སྡེ་དང་དགོན་ཁག་རྣམས་
ནས་གདན་ཞུ་ཞུས་པར་ཡུལ་སོ་སོའི་གནས་སྒོ་ཕྱེས་པ་དང་སེར་སྐྱ་གྲངས་ལས་འདས་
པ་ལ་འཕོ་ལུང་དང་ཚེ་འགུགས་གཡང་འགུགས་སོགས་དང་དགེ་སྐུལ་ཚད་མེད་པ་
249

ཡ་ཆེན་ཆོས་འབྱུང་།
མཛད། དེ་རྗེས་རྒྱ་གར་ནས་གྲུབ་དབང་པདྨ་ནོར་བུ་ཡ་ཆེན་དུ་བྱོན། བླ་མ་དམ་པ་དེ་
གཉིས་ཐུན་མོང་དང་ཐུན་མིན་གྱི་གསུང་གླེང་མང་དུ་མཛད། གྲུབ་དབང་པད་ནོར་རིན་
པོ་ཆེའི་ཞལ་ནས་ཁྱེད་ཀྱིས་སྔར་གནས་སྒོ་འབྱེད་སྐབས་བར་ཆད་བྱུང་བ་དེ་ཙམ་གྱིས་
ཆོག་པར་མི་བྱེད་པ་གནས་སྒོ་དེ་ཡང་དག་པར་འབྱེད་དགོས་གསུངས། པདྨ་བདུད་
འདུལ་གྱི་གཏེར་ལུང་ལས། ཨ་མི་དེ་ཝ་དུང་གི་ཐོར་ཚུགས་ཅན། ། ཁེ་ཆེན་མེ་ལོང་དར་
གྱི་ཅོད་པན་གསོལ། གསུངས་ཡོད་པ་ལྟར། ཕྱི་ལོར་སྔར་ཨོ་རྒྱན་དྲི་མེད་ཀྱིས་གནས་སྒོ་
ཕྱེས་པའི་ལྷག་མ་རྣམས་མ་ལུས་པ་འབྱེད་དུ་བྱོན། གནས་དེའི་སྐུ་གསུང་ཐུགས་ཀྱི་
གནས་དང་། སྐུ་གསུམ་གྱི་གནས་རྣམས་མ་ལུས་པ་ཕྱེས་པར་མཛད་པས་གནས་དེའི་
སྟེང་འོག་ཕྱོགས་མཚམས་ཐམས་ཅད་དུ་རྩ་གསུམ་རྒྱལ་བ་ཞི་ཁྲོ་རབ་འབྱམས་ཀྱི་སྐུ་རྟེན་
དང༌། གསུང་རྟེན་ཡི་གེ ཐུགས་རྟེན་དུ་མཆོད་རྟེན་དང་རྡོ་དྲིལ་སོགས་ཕྱག་མཚན།
མདོར་ན་གཞལ་ཡས་ཁང་རྟེན་དང་བརྟེན་པར་བཅས་པ་བསམ་གྱི་མི་ཁྱབ་པ་འགྲོ་
རྣམས་ཀྱི་བསོད་ནམས་ཀྱི་དཔལ་དུ་བྱོན། གནས་སྒོ་རྣམས་རྒྱས་པར་ཕྱེས་ནས་ར་ཁོག་
ཏུ་ཕྱག་ཕེབས། རིག་འཛིན་ཀློང་གསལ་སྙིང་པོའི་བཞུགས་གནས་ཨུ་རི་ཚང་གི་གདན་
འདྲེན་ཞུས། གནས་ཁང་དེར་ཡབ་རྗེ་གྲུབ་དབང་བླ་མས་རིག་འཛིན་ཀློང་གསལ་སྙིང་
པོའི་སྔོན་གྱི་སྐྱེས་རབས་རྣམ་ཐར་རྣམས་རྗེས་སུ་དྲན་བཞིན་དུ་ཡོན་བདག་ལ་གསུངས།
སྔོན་བླ་མ་རྣམས་ཀྱིས་རྗེ་ཉིད་རིག་འཛིན་ཀློང་གསལ་སྙིང་པོའི་རྣམ་རོལ་ཡིན་པར་
གསུངས་པ་རྣམས་དོན་ལ་གནས། རིག་འཛིན་ཀློང་གསལ་སྙིང་པོས་གཏེར་ནས་བཞེས་
པའི་གྲུབ་ཆེན་བརྒྱད་ཅུའི་ཕྱག་མདའ་རྣམས་མཇལ་ནས་དབང་ཞུས། ཡོན་བདག་གིས་
ཅི་དགོས་འབུལ་ཞུས་པས་གྲུབ་ཆེན་ཤནྟི་པའི་ཕྱག་མདའ་དེ་ཉིད་བཞེས། ད་ལྟ་ཡ་ཆེན་
ན་ཀུན་གྱིས་མཇལ་རྒྱུ་ཡོད། མདོར་ན་དུས་སྔ་ཕྱིར་རྒྱ་གར་དང་རྒྱ་ནག་བོད་ཀྱི་ཡུལ་
སོགས་སུ་གནས་སྒོ་སྟོང་ཕྲག་གཉིས་ལྷག་ཙམ་ཕྱེས་ནས་དད་ལྡན་གྱི་གདུལ་བྱ་གྲངས་
25O

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མེད་པས་བསོད་ནམས་གསོག་པའི་ཞིང་དུ་བཞག་སྟེ་མཐོང་ཐོས་དྲན་རེག་གི་འགྲོ་བ་
རྣམས་ཀྱི་བློ་སྣ་ཆོས་སུ་འགྱུར་ནས་གནས་སྐབས་དང་མཐར་ཐུག་གི་བདེ་བ་ལ་འགོད་
པར་མཛད། །
དེ་རྗེས་རབ་གནས་ཆུ་རྟ་ལོའི་ཟླ་བ་དང་པོའི་སྐབས་རྗེ་བླ་མ་བཀའ་དྲིན་ཅན་སྐུ་
ཁམས་ཅུང་མི་བདེ་བའི་ཚུལ་མཛད། གཏེར་སྟོན་ཨོ་ཤེས་ལ་ལུང་བསྟན་ཞུས་པས།
མཁའ་འགྲོའི་བརྡ་ལས་ཨོ་རྒྱན་དྲི་མེད་བྱོན་ན་སྐུ་གེགས་སེལ་ངེས་ཡིན་གསུངས་པ་
ལྟར་གདན་དྲངས། ཁོང་གིས་རྗེ་བླ་མའི་སྐུ་མདུན་དུ་རྗེ་མི་ལའི་སྐུ་དང་ན་བཟའ་ཆ་ཚང་
བཞུགས་གདན་སོགས་ཕུལ་ནས་སྐུ་ཚེ་ཡུན་རིང་དུ་བཞུགས་པར་གསོལ་བ་བཏབ་པས་
ཞལ་བཞེས་གནང་། གཟའ་སྐར་འཕྲོད་སྦྱོར་དགེ་བའི་ཉིན་ཨོ་རྒྱན་དྲི་མེད་དང་ཨ་རིག་
ཡང་སྤྲུལ་རིག་འཛིན་དབང་ཕྱུག སེ་ར་ཡང་སྤྲུལ་གསང་སྔགས་བསྟན་འཕེལ་རྣམས་
ཀྱིས་གཙོས་སྒྲུབ་གྲྭ་རྣམས་ཀྱིས་སེ་ར་ཡང་སྤྲུལ་གྱི་གཏེར་གསར་རྟ་མགྲིན་གྱི་སྒྲུབ་པ་
འཚོགས་ནས་བླ་མ་རིན་པོ་ཆེར་བརྟན་བཞུགས་ཕུལ། ཡང་ཕྱིས་ས་སྟག་ལོར་ཨོ་རྒྱན་
དྲི་མེད་བྱོན་ནས་ཡུན་རིང་བཞུགས་པར་ཞུས་པས། ང་མི་འཆི་ངེས་པ་ཡིན་གསུངས་
ནས་ཞལ་བཞེས་བཟང་པོ་གནང་། ཁོང་གིས་ཡ་ཆེན་མཁན་སྤྲུལ་དང་ཇོ་སེར་རྣམས་
ལ་གཏམ་བཟང་དེ་ཞུས་ནས་ཞབས་བརྟན་སྐུ་རིམ་བསྒྲུབ་དགོས་ཞུས། ཕྱི་ཉིན་ཚེས་
བཞིའི་ཉིན་སེང་ནག་སྒྲུབ་པ་ལ་བཞུགས་ནས་ཚོགས་མང་ལ་བླ་མས་ཞལ་བཞེས་ཀྱི་
གཏམ་བཟང་དེ་རྒྱང་གྲགས་ནང་གསུང་དུ་བཅུག །ཁོང་གི་ཞལ་ནས་སྤྱིར་བླ་མ་རིན་
པོ་ཆེ་ལ་རྫུ་འཕྲུལ་དང་གྲུབ་རྟགས་མངོན་ཤེས་སོགས་ཡོད་པ་གདུལ་བྱ་ཐུན་མོང་གི་
སྤྱོད་ཡུལ་དུ་གྱུར་ཡོད་ཀྱང༌། དེ་ལས་ཁྱད་པར་དུ་འཕགས་པའི་ཆོས་ནི་སྐྱེ་འཆི་ལ་རང་
དབང་ཡོད་པ་འདི་ཡིན་གསུངས། དེ་ནས་བསྟན་དང་འགྲོ་བའི་དཔལ་མགོན་ཆེན་པོ་
མཁན་ཆེན་ཡིད་བཞིན་ནོར་བུ་འཇིགས་མེད་ཕུན་ཚོགས་འབྱུང་གནས་དཔལ་བཟང་པོ་
251

ཡ་ཆེན་ཆོས་འབྱུང་།
མཆོག་གི་བཀའ་གསུང་ལྟར། སྐྱེས་མཆོག་ནོར་བུ་དགྲ་འདུལ་གྱི་རྣམ་ཐར་འཆམས་ཚེ་
ཡེ་ཤེས་པ་སྤྱན་དྲངས་པས་རང་སྣང་ཟངས་མདོག་དཔལ་རི་རྟེན་དང་བརྟེན་པར་
བཅས་པ་བཀྲ་ལམ་མེར་གཟིགས། སྐབས་ཤིག་སྐྱབས་རྗེ་ཡིད་བཞིན་ནོར་བུ་མཆོག་
སྙུང་གཞི་ཆེར་བཞེས། དེ་དུས་རྗེ་བླ་མའི་མདུན་དུ་བང་མི་གཉིས་སྦྱོར་ནས་མཁན་པོ་
རྣམས་ཀྱིས་ཁྱེད་ཡིད་བཞིན་ནོར་བུའི་སྐུ་དྲུང་དུ་འབྱོན་རོགས་གྱིས་གསུངས་འདུག་ཟེར།
དེ་མ་ཐག་ཏུ་བྱོན་ཐབས་བྱས། དེ་ནུབ་བླ་མའི་གཟིམ་ལམ་དུ། མཁན་རིན་པོ་ཆེ་ལ་
གཞན་གྱིས་བར་ཆད་བརྩམས་པ་དང་། དེ་ལ་རྗེ་བླ་མ་ཉིད་ནས་ཕན་པ་བྱུང་བ་རྨིས་
གསུངས། ཕྱི་ཉིན་སྔ་མོར་བྱོན་པས་ཉིན་གསུམ་ཐོག་ཡིད་བཞིན་ནོར་བུའི་མདུན་དུ་
ཕྱག་ཕེབས། བརྟན་བཞུགས་ཞུ་རྟེན་དུ་ཚེ་དཔག་མེད་ཀྱི་སྐུ་དང་། ཞབས་བརྟན་ཤུ་ལོ་
ཀ་གཉིས། བཞུགས་གདན་དོད་སྒོར་ཆིག་སྟོང་བཅས་ཕུལ། རྗེ་ཡི་ཞལ་ནས་བདག་གི་
ནད་འདི་གྲིབ་ཡིན་པས་གང་ཡང་མི་གོ་བས་ནད་འདི་ལས་གྲོལ་རྒྱུ་ཡོད་དམ་གསུངས།
ཡོད་ལགས་ཞུས། ང་ལ་ཁ་ཡག་བཤད་མི་དགོས། ང་སྐྱོན་ན་ཡང་སྔར་ལྟར་མ་
གཏོགས་ལྷག་པ་གང་ཡང་བྱེད་རྒྱུ་མེད་གསུངས། རྗེ་བླ་མས་སྔར་གྱི་གཟིམ་ལམ་རྨིས་
ཚུལ་ཞུས་པས། རྨི་ལམ་དང་མོ་ཡིས་དགོས་མེད། ད་ལྟ་ཁྱེད་ཀྱིས་ཅུང་ཙམ་མ་གོ་ན་
གཞན་རྒྱ་བོད་གཉིས་ན་གོ་མཁན་མི་འདུག །ཉམས་དང་ལུང་བསྟན་ཞིག་ཡོད་ན་དེ་
ཤོད་གསུངས་པས་རྗེ་བླ་མས་གྲོལ་རྒྱུ་ཡོད་ཞུས། འོ་ན་ནམ་གྲོལ་གསུངས། གསར་
ཚེས་ནང་དུ་གྲོལ་ཞུས། གསར་ཚེས་གང་ཉིན་གྲོལ་གསུངས། ཚེས་ལྔ་དྲུག་ནས་ཡར་
ཡར་དེངས་ཡོང་ཞུས། དེ་མུ་མཚོ་དང་མེ་སྒྲོན་གཉིས་ནད་ལས་ཨེ་གྲོལ་གསུངས། གྲོལ་
ཞུས། ནམ་གྲོལ་ནད་ཅི་རེད་གསུངས། མེ་སྒྲོན་ནད་གཞི་ཆེ་མུ་མཚོ་ཉིད་ཀྱི་བསྙུང་གཞི་
ནམ་དེངས་ན་མེ་སྒྲོན་ཡང་གྲོལ་འགྲོ་ཞུས། ཡིད་བཞིན་ནོར་བུ་སྐུ་ཚེ་ཡུན་རིང་བཞུགས་
པར་གསོལ་འདེབས་ལན་དུ་མར་མཛད་པས་ཡ་གསུངས། དལ་ཅིག་ཙམ་ལ་སྣང་
252

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
སེམས་བསྲེས་ནས་སྐུ་གེགས་བར་ཆད་སེལ་ཐབས་ལ་ཞོལ། དེ་ནས་ཞག་ཁ་ཤས་ལ་
བསྙུང་གཞི་བཟང་ངན་བརྟགས་དགོས་དགོངས་ནས་བཞུགས། དེའི་ཉིན་ནས་བསྙུང་
གཞི་མར་ལ་མ་སྡུག་ཚེས་ལྔ་དྲུག་ནས་ཡར་དེངས་སུ་བྱུང་། ཡར་བྱོན་ནས་འབུམ་འགྱུར་
ཟླ་བ་ལ་ཚེ་ཐར་དུང་ཕྱུར་དྲུག་ཙམ་དང་། སེར་སྐྱ་རྣམས་ཀྱིས་སྨྱུང་གནས་ཆ་འབུམ་ཕྲག་
བཞི་ཙམ། གནས་བརྟན་ཆོ་ག བསྟན་རྒྱས་སྨོན་ལམ་བཅས་ཞབས་བརྟན་ཅི་མང་ཞུས་
གསུངས། ཉིན་རེ་བཞིན་བསྙུང་གཞི་ཡར་དེངས་སུ་སོང་། ཕྱིས་སྐུ་མདུན་དུ་བྱོན་པས་
སྒྲོལ་མའི་སྐུ་དང་སྒོར་སུམ་སྟོང་དར་བཅས་གནང་། དེ་ནས་ལི་ཁོག་ཏུ་ཕྱག་ཕེབས་སྤྲུལ་
ཏིཥྛ་དང་མཁན་ཏེ་པ་གཉིས་གཙོས་སེར་སྐྱ་ཁྲི་ཕྲག་ལྷག་ཙམ་ལ་དབང་དང་དེ་མིན་
གསུང་ཆོས་བསྩལ། དེ་ནས་གླག་བྲག་རྫོང་དུ་གདན། སེར་སྦྲེངས་རོལ་མོ་སོགས་ཀྱིས་
ཟབ་རྒྱས་ཕུན་སུམ་ཚོགས་པའི་ངང་ཕེབས་བསུ་ཞུས། ཤི་གསོན་ཐམས་ཅད་ལ་དབང་
དང༌། འཕོ་ལུང་ཚེ་འགུགས་བཅས་བཀའ་དྲིན་བསྐྱངས། རྟེན་གསུམ་ལ་རབ་གནས་
མཛད་པས་རིགས་ལྔའི་རྟེན་རྣམས་ལས་འཇའ་ཟེར་འཕྲོས་པ་དང་སྐུ་དེ་དག་ལས་
བདུད་རྩི་བབས་པ་སོགས་ལྟས་ངོ་མཚར་ཅན་བསམ་གྱི་མི་ཁྱབ་པ་བྱུང་། དེ་མིན་
ཁྲོསྡེ་ཚན་བཞི། ཉག་སྡེ་ཕལ་ཆེར། འབའ་སྡེ་ལིང་ཤེས་སྟོད་སྨད། ཟོམ་སྟོང་རྭ་ཁོག་
གེ་མོ་གླག་རི་མའི་ཉེ་འདབས་རྣམས་དང་། ལི་ཁོག །འབྲས་ཚལ། ཧོར་བསྟོད། ཡིད་
ལྷུང་། 
རྔ་རྣ་མ་སོགས་མི་སྐྱ་འབུམ་ཕྲག་གྲངས་ལས་འདས་པར་རྐུ་རྔོན་གྱི་ཁྲིམས་
བསྡམས། གདུལ་བྱ་ལས་དག་པ་རྣམས་ཀྱིས་རྗེ་བླ་མའི་དཔྲལ་མཚམས་སུ་སྤྱན་རས་
གཟིགས་ཕྱག་སྟོང་སྤྱན་སྟོང་མཇལ་བ་མང་ཙམ་བྱུང་། དེ་དག་ཀྱང་རྗེ་བླ་མའི་མཛད་
ཕྲིན་གྱིས་ཕྱོགས་གཅིག་ལགས། སྤྱིར་རྗེ་བླ་མ་མཆོག་ནི་ཡེ་གདོད་མ་ནས་སངས་རྒྱས་
སུ་ཟིན་ཀྱང་ཐུན་མོང་གདུལ་བྱའི་ངོར་སྐུ་ཚེ་འདི་ཉིད་ལ་དགེ་བའི་བཤེས་གཉེན་བཅུ་
ཕྲག་ལྷག་ཙམ་གྱི་ཞབས་ལ་བཏུགས་ནས་གསན་བསམ་རྒྱ་ཆེར་མཛད། ལྷག་པར་རྗེ་
253

ཡ་ཆེན་ཆོས་འབྱུང་།
ཉིད་ནས། སྐྱེས་མཆོག་དམ་པ་ལྔ་ཡི་རྗེས་སུ་བཟུང་། །སྙིགས་དུས་བསྟན་འགྲོའི་རྒྱལ་
ཚབ་བཀའ་གཏད་ནས། །མཆོག་དམན་རང་རང་སོ་སོར་ཆོས་སྟོན་པ། །མཐར་ཐུག་རྡོ་
རྗེ་འཆང་སར་འགོད་མཛད་འདུད། །ཅེས་གང་གསུངས་པ་ལྟར། ཨོ་རྒྱན་རྡོ་རྗེ་དྲག་
རྩལ་གླིང་པ་མཆན་སེ་ར་ཡང་སྤྲུལ། ཨ་འཛོམ་རྒྱལ་སྲས་འགྱུར་མེད་རྡོ་རྗེ། ཁྲོ༔དགེ་ཡིད་
བཞིན་དབང་རྒྱལ་མཆན་རིགས་བདག་རྡོ་རྗེ་འཆང་སྤྲུལ་ཨ་རིག་རིན་པོ་ཆེ། མཁན་ཆེན་དམ་པ་
ཡིད་བཞིན་ནོར་བུ་འཇིགས་མེད་ཕུན་ཚོགས་འབྱུང་གནས་དཔལ་བཟང་པོ། འཕགས་
མཆོག་ཕྱག་ན་པདྨོ། བཅས་སྐྱེས་མཆོག་ལྔ་ཡིས་རང་རང་གི་ཆོས་ཀྱི་བཀའ་གཏད་ཅིང་
རྒྱལ་བའི་རྒྱལ་ཚབ་དམ་པར་མངའ་གསོལ་མཛད། །
དེ་ཡང་རྒྱལ་སྲས་འགྱུར་མེད་རྡོ་རྗེ་མཆོག་ནས་རྗེ་ཉིད་ལ་མན་ངག་གསང་བ་
སྙིང་པོ་དང་། ཀུན་མཁྱེན་ཡབ་སྲས་ཀྱི་ཟབ་གསང་སྙིང་ཐིག་མང་ཙམ་ཞིགས་བརྩེ་བས་
ད་ལྟ་དཔལ་ཡ་ཆེན་ཨོ་རྒྱན་བསམ་གཏན་གླིང་འདི་ཉིད་ཀྱི་ཉམས་ལེན་གྱི་
བསྐྱངས། 
སྲོག་ལྟ་བུ་སྔོན་འགྲོ་སེམས་ཀྱི་ཁང་བུ་བཤིགས་པ་ནས་དངོས་གཞི་ངོ་སྤྲོད་རྗེས་ཉམས་
ཀྱི་སྐྱོང་ཚུལ་བར་དང་། ལྷག་པར་སྙིང་ཐིག་གི་ཁྲིད་ཡིག་ཡེ་ཤེས་བླ་མ་དེ་ཉིད་ཀྱི་ཕྱག་
ཀུན་མཁྱེན་འཇིགས་མེད་གླིང་པའི་ཡེ་ཤེས་ཀྱི་སྐུས་རྗེས་སུ་བཟུང་བའི་ཨ་
སྲོལ་ནི། 
འཛོམ་འགྲོ་འདུལ་དཔའ་བོ་མཆོག་དང༌། དམ་པ་དེ་ཉིད་ཀྱི་དགོངས་པ་ཕབ་ཕོག་དུ་
འཕོས་པ་རྒྱལ་སྲས་འགྱུར་མེད་རྡོ་རྗེ་གཉིས་ཀྱི་ཕྱག་ལེན་མ་ནོར་མ་འཁྲུལ་བ་ཡིན། ཨོ་
རྒྱན་རྡོ་རྗེ་དྲག་རྩལ་གླིང་པས་གུ་རུ་ཡབ་ཡུམ་གྱི་མཁའ་འགྲོའི་ཞལ་རླང་མ་ཡལ་བའི་
ཟབ་ཆོས་མན་ངག་གནང་བ་དང་། མ་འོངས་པདྨའི་ལུང་བསྟན་ལྟར་ཆོས་བཀའ་གཏད་
ཅིང་བསྟན་པའི་བདག་པོར་མངའ་གསོལ། གཞན་ཡང་གནས་སྒོ་རྣམས་འབྱེད་དགོས་
པའི་ལུང་བསྟན་དང་། འབྲེལ་བ་ཐོགས་པའི་གདུལ་བྱ་འབུམ་ཕྲག་མང་པོ་འོག་མིན་
གྱི་ཞིང་ལ་འགོད་པའི་རྟེན་འབྲེལ་ཡོད་གསུངས་པ་དང་། ཆོས་རྗེ་ཡིད་བཞིན་ནོར་བུ་
254

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མཆོག་ནས་སྙིང་ཐིག་གི་ཆོས་བཀའ་རྒྱ་མཚོའི་སྨིན་གྲོལ་གྱི་བཀའ་གཏད་དང་། གཞན་
ཡང་རྗེ་ཉིད་ཀྱི་ཟབ་དོན་རྣམས་གནང་ཞིང་རིག་འཛིན་ཀློང་གསལ་སྙིང་པོའི་རྣམ་སྤྲུལ་
དང་སྙིགས་དུས་བསྟན་པའི་རྒྱལ་ཚབ་དུ་མངའ་གསོལ། མ་ཟད་སློབ་དཔོན་ཆེན་པོས་
སྨོན་ལམ་གྱི་གཏད་རྒྱ་ཡོད་ཚུལ་དང་། ཁོང་ཉིད་ལ་གནས་སྒོ་འབྱེད་པའི་རྟེན་འབྲེལ་
འགྲིགས་ཐབས་མ་བྱུང་། ད་ནི་ངའི་སྐུ་གསུང་ཐུགས་ཀྱི་ཡོན་ཏན་ཐམས་ཅད་ཁྱེད་ལ་
ཐིམ་པ་ཡིན་པས་གནས་སྒོ་འབྱེད་པའི་འགན་ཁྱེད་ལ་བབས་པ་ཡིན་ད་ཕན་ཆད་རྟེན་
འབྲེལ་འཆུག་རྒྱུ་མེད་ཕ་བཟང་བུ་གསུངས། གངས་ཅན་འགྲོ་བའི་དཔལ་མགོན་༧ལྷ་
གཅིག་ཕྱག་ན་པདྨོས་ཡེ་ཤེས་ཀྱི་སྐུས་རྗེས་སུ་བཟུང་ཞིང་ཁོང་གི་མདུན་ནས་དཔལ་དུས་
ཀྱི་འཁོར་ལོའི་དབང་ཆེན་གསན། སྐྱབས་མགོན་མཆོག་ནས་དུས་སྔ་ཕྱིར་གསོལ་
འདེབས་འདོད་འབྱུང་ཡིད་བཞིན་ནོར་བུ་དང་དེ་མིན་ཞབས་བརྟན་གསོལ་འདེབས་དུ་
མ་གནང་། གཞན་ཡང་གསུང་འཕྲིན་འདི་ལྟར། ཐུབ་བསྟན་སྤྱི་དང་བྱེ་བྲག་སྔ་འགྱུར་
བསྟན་པའི་གསལ་བྱེད་གྲུབ་དབང་ལུང་རྟོགས་བསྟན་པའི་རྒྱལ་མཚན་གང་ལ་བརྗོད་
འབྲས། རྒྱལ་བའི་ལུང་གི་བསྔགས་པའི་འཕགས་མཆོག་ཕྱག་ན་པདྨོའི་གདུལ་ཞིང་
གངས་ཅན་ལྗོངས་སུ་དུས་འགྱུར་མི་ཟད་པའི་བསྟན་འགྲོའི་གོད་ཆག་གི་རྒུད་ཚོགས་
འགལ་རྐྱེན་རུ་འཛིངས་པའི་གནས་སྐབས་འདིར་གང་ཉིད་ཀྱི་ཐུགས་བསྐྱེད་སྨོན་ལམ་
བདེན་པའི་མཐུ་ཡིས་དད་ལྡན་སྐྱེ་བོ་ཁྲི་ཕྲག་མང་པོར་ཐུན་མོང་དང་ཐུན་མོང་མ་ཡིན་པའི་
མན་ངག་ཟབ་ཆོས་ཀྱི་གདམས་པ་ལོ་མང་རྒྱུན་མར་རིས་མེད་བསྟན་འགྲོར་སྨན་དོན་སྐྱོང་
བཞིན་ཡོད་པར་རྗེས་སུ་ཡི་རང་ཡིད་སྤྲོ་བརྟས། ངོས་རིང་འཚོའི་ཚེ་སྒྲུབ་རིམ་གྲོ་བགྱིས་
དང་འགྱིས་བཞིན་འདུན་པ་བསྐྱེད་མུས་སུ་མཆིས། གང་ཉིད་ལ་མང་ཚོགས་སློབ་བརྒྱུད་
དང་བཅས་པས་དད་འདུན་རེ་སྨོན་བཞིན། འདི་ནས་ཀྱང་མཆོག་གསུམ་སྐྱབས་སྨོན་
བགྱིད་འགྱུར་ཡུན་འཚོའི་ཐུགས་བསྐྱེད་ལྷོད་མེད་ངོས་བསྟན་འགྲོའི་བདེ་དོན་སྔར་སྐྱོང་
255

ཡ་ཆེན་ཆོས་འབྱུང་།
ཐོག་སློབ་རྒྱུད་རྣམས་ནས་དད་ལྡན་མང་ཚོགས་ཁྱིམ་པ་ཕོ་མོར་ཡང་ནང་ཆོས་ཀྱི་གོ་དོན་
རྟོགས་ཐབས་སྤེལ་གནང་ཤིན་ཏུ་གལ་ཆེ་བ་བཅས་དགོངས་འཇགས་འཚལ། ཐུབ་སྐུ་
དང་སློབ་དཔོན་གྱི་སྐུ་རིན་ཆེན་རིལ་བུ་སྣ་བཞི་བཅས་ཤཱཀྱའི་དགེ་སྦྱོང་ཆོས་སྨྲ་བ་གོང་ས་
མཆོག་ནས་ཕྱི་ལོ་༢༠༠༩ཟླ་༦ཚེས་༡༩ལའོ། །
ཞེས་བསྟན་འགྲོའི་དཔལ་མགོན་དམ་པར་མངའ་གསོལ། རྗེ་བླ་མའི་རིགས་
བདག་ཆེན་པོ་ཁྲོདགེ་ཨ་རིག་མཆོག་གིས། རིག་འཛིན་དགའ་རབ་རྡོ་རྗེ་ནས་ཀུན་
མཁྱེན་དྲི་མེད་འོད་ཟེར་མཁན་ཆེན་ངག་དབང་དཔལ་བཟང་སོགས་བརྒྱུད་གསུམ་རིག་
འཛིན་རྒྱ་མཚོའི་ཟབ་རྒྱས་མན་ངག་ཡོངས་རྫོགས་ཐུགས་བརྩེ་བ་ཆེན་པོས་གནང་ཞིང་
བརྒྱུད་གསུམ་རིག་འཛིན་རྣམས་ཀྱི་བསྟན་པའི་དོན་གྱི་བདག་པོར་མངའ་གསོལ།
གཞན་ཡང་མི་འགྱུར་འོད་གསལ་རྡོ་རྗེ་མཆོག་དང་མཆན་ཁྲོ་ཁོག་བླ་མ་བཀྲ་ཚེ། ལྷ་སྲས་
འཇམ་དཔལ་རྒྱལ་མཚན་མཆན་སྡེ་སྤྲུལ་རིན་པོ་ཆེ། སྐྱེས་མཆོག་དམ་པ་དེ་གཉིས་ཀྱང་རྗེ་བླ་
མར་ཆེས་བཀའ་དྲིན་གཞལ་དུ་མེད་པའི་རྩ་བའི་བླ་མ་ཡིན་པར་གསུངས། གཞན་ཡང་
ཆོས་རྗེ་དམ་པ་འཇིགས་མེད་ཕུན་ཚོགས་འབྱུང་གནས་དཔལ་བཟང་པོ་གང་མཆོག་ལ་
མན་ངག་སྙིང་ཐིག་གི་ཆེས་ཤིན་ཏུ་གསང་བ་ཡེ་ཤེས་ཁོ་ནའི་སྤྱོད་ཡུལ་དུ་གྱུར་པའི་དཀའ་
གནད་རྣམས་ལ་དོགས་སེལ་དང་། རྗེ་བླ་མ་ཉིད་འོད་གསལ་རྫོགས་པ་ཆེན་པོའི་གསེང་
ལམ་ལས་སྣང་བཞི་ཐར་གསོན་པའི་འབྲས་རྟགས་ཀྱི་ཉམས་རྟོགས་རྣམས་རྟོགས་
འབུལ་མཛད་པས་ཐུགས་མི་ཟད་པའི་དགྱེས་ཚོར་གནང་། རྗེ་ཉིད་ནས་མ་འོངས་གདུལ་
བྱ་རྣམས་ཀྱི་ངོར་རིག་བདག་རྡོ་རྗེ་འཆང་༧སྤྲུལ་ཨ་རིག་མཆོག་གི་རྣམ་ཐར་དང་། རྗེ་
ཉིད་ཀྱི་རང་རྣམ་ཕྱི་ནང་གསང་གསུམ་གྱི་སྐོར་དང་། ཞལ་གདམས། མན་ངག་ཉམས་
མགུར། མན་ངག་དོགས་སེལ། རྨི་ལམ་ལུང་བསྟན། འཕྲིན་ཡིག གཏམ་ཚེ གས།
གཞན་ཡང་ཡི་དམ་ཁག་གི་སྒྲུབ་ཐབས། ཆོས་སྲུང་ཁག་གི་གསོལ་བསྡུས་ཕྲིན་བཅོལ།
256

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བླ་མ་ཁག་གི་བླ་མའི་རྣལ་འབྱོར། གསོལ་འདེབས། ལྷག་པར་གུ་རུའི་ལུང་བསྟན་
བཞིན་ཡངས་པའི་རྒྱལ་ཁམས་འདིར་གནས་ཆེན་བརྒྱ་རྩ་དང་གནས་ཕྲན་སྟོང་རྩ་ཕྱེས་
ནས་ཟབ་མོ་གཏེར་གྱིས་འགྲོ་བ་འདྲེན་ཚུལ་སོགས་ཀྱི་སྐོར་ལས་བརྩམས་པའི་གསུང་
འབུམ་ཡིད་བཞིན་ནོར་བུ་རིན་པོ་ཆེ་པོད་གྲངས་ལམ་ལྔའི་གྲངས་ཀྱི་བདག་ཉིད་ཅན་
བདག་སོགས་གདུལ་བྱའི་བསོད་ནམས་ཀྱི་དཔལ་དུ་གནང་བ་ནི་བཀའ་དྲིན་གཞལ་དུ་
མེད་པ་ཞིག་གོ །རྗེ་བླ་མ་བཀའ་དྲིན་ཅན་གྱིས་སློབ་ཚོགས་རྣམས་ལ་ཞལ་གདམས་
འདི་ལྟར་གསུངས། །
༄༅། ། ན་མོ་གུ་རུ་བྷུམི་འགྱུར་གདོད་མའི་མགོན་པོ་ཆོས་དབྱིངས་ཀྱི་ཞིང་ན། །
ཁྱབ་བརྡལ་སྐུ་གསུམ་རང་གདངས་འོག་མིན་གྱི་ངོ་བོ། །དུས་གསུམ་ལས་འདས་གོ་
འཕང་མངའ་དབང་དུ་བསྒྱུར་བ། །འཕོ་བྲལ་ཡེ་གྲོལ་རྒྱལ་ཀུན་སྤྱི་གཞི་ཡི་རང་གནས། །
གནས་ལུགས་རང་ངོ་སྟོན་པའི་བླ་མ་དེ་མཁྱེན་ནོ། །ས་བཅུ་ལམ་གྱི་རིམ་པ་ཅིག་ཆར་དུ་
བགྲོད་ནས། །ཀུན་བཟང་གདོད་མའི་མགོན་པོའི་རྒྱལ་ས་རུ་དབང་འབྱོར། །སྐྱེ་འཆི་
འཇིགས་མེད་གནས་ལུགས་རང་ས་དེ་ཟིན་སོང་། །མཉམ་རྗེས་གཉིས་མེད་ཀུན་ཁྱབ་
བདེ་གཤེགས་ཀྱི་ཕ་ཁྱིམ། །དེ་ལྟ་བུ་རུ་རང་གནས་མལ་ས་རུ་སླེབས་སོང་། །མེད་སྣང་
སྒྱུ་མའི་སྟོང་གཟུགས་ཞེན་པ་རུ་ཤོར་བས། །མ་རྒན་འགྲོ་དྲུག་འདྲེན་པའི་ཕོ་ཉ་རུ་གྱུར་
སོང་། །ད་ནི་དྲིན་ལན་གསོ་བ་བླ་མ་ཡི་བཀའ་དྲིན། །མགོན་མེད་འགྲོ་བ་ཡོངས་ཀྱི་
སྐྱབས་གནས་དེ་རེད་ལགས། །སྣ་ཚོགས་ཐབས་ཀྱིས་གདུལ་བྱའི་མོས་པ་དང་མཐུན་
པའི། །འགྲོ་བའི་དོན་གཉིས་འབད་མེད་ལྷུན་གྲུབ་ཏུ་འགྱུར་ཤོག །བརྒྱུད་གསུམ་རྒྱལ་
བའི་དགོངས་པ་མཐར་ཐུག་གི་ངོ་བོ། །སྐལ་ལྡན་རིག་འཛིན་ཚོགས་ལ་འོད་སྐལ་དུ་ཕོག་
པའི། །ཐུགས་རྗེའི་བསིལ་དང་ལྡན་པའི་བདེ་སྟོང་དེ་འབར་འོང་། །འགྲོ་རྣམས་ཚ་
གདུང་སེལ་བའི་སྨོན་ཤུགས་དང་ལྡན་ནོ
257

ཡ་ཆེན་ཆོས་འབྱུང་།
དུས་གསུམ་རྒྱལ་བའི་རྒྱལ་ཚབ་འགྲོ་རྣམས་ཀྱི་ལམ་སྟོན། །གདུལ་བྱར་ལམ་
བཟང་སྟོན་པའི་ཐར་ལམ་གྱི་སྒྲོན་མེ། །ད་ནི་ཇི་ལྟར་སོང་ཡང་སྐྱིད་པོ་རང་འདུག་གོ །
བརྒྱུད་གསུམ་ལྡན་པའི་དྲིན་ཆེན་བླ་མ་ཡི་ཐུགས་དང་། །བྱིན་བརླབས་དགོངས་བརྒྱུད་
རང་སེམས་དབྱེར་མེད་དུ་གྱུར་ལགས། །ད་ནི་བླ་མའི་སྣང་བ་འདུ་འབྲལ་ནི་མེད་སོང་། །
ཚེ་གཅིག་སངས་རྒྱས་འགྲུབ་པའི་ལམ་རྟགས་སུ་ཡིན་ནོ། །དམིགས་མེད་བརྩེ་བའི་
རང་གདངས་འགྲོ་ཀུན་གྱི་སྙིང་རྗེ། །ད་ལྟ་ངན་སོང་ལྷུང་ཡང་ཉམ་ང་རུ་མེད་པའི། །ཞེ་
ནས་དམ་བཅའ་ཡང་ཡང་ལྷོད་མེད་དུ་མཛད་དགོས། །ཞེས་སོགས་ཟབ་རྒྱས་ངོ་མཚར་
ཅན་གྱི་ཞལ་གདམས་མང་དུ་བཞུགས་མོད་ཡིག་ཚོགས་ཀྱིས་འཇིགས། རྗེ་བླ་མས་
སྐབས་ཤིག་བདག་གི་སྤྱི་གཙུག་ཏུ་སངས་རྒྱས་སྣང་བ་མཐའ་ཡས་བཞུགས་ཡོད་པ་
དེའི་ཐུགས་ཀར་སྤྲུལ་རིག་འཛིན་དབང་ཕྱུག་བཞུགས། ཐུགས་རྗེ་ཆེན་པོ་པདྨ་དཀར་
པོའི་ཐུགས་ཀར་མི་འགྱུར་འོད་གསལ་རྡོ་རྗེ་བཞུགས། སྤྱན་རས་གཟིགས་ཕྱག་སྟོང་
སྤྱན་སྟོང་གི་ཐུགས་ཀར་འཇམ་དཔལ་རྒྱལ་མཚན་དང་། ཀྱེ་རྡོར་ལྷ་དགུའི་གཙོ་བོའི་
ཐུགས་ཀར་མཁན་ཀུན་དགའ་རྣམ་རྒྱལ། སྨིན་མཚམས་སུ་རྣམ་འདྲེན་བཞི་པ་ཤཱཀྱ་
ཐུབ་པའི་ཐུགས་ཀར་སྤྲུལ་བསོད་ནམས་སྙན་གྲགས། ཁྲག་འཐུང་རོལ་པའི་ཞིང་ཁམས་
སུ་ཆེ་མཆོག་ཧེ་རུ་ཀའི་ཐུགས་ཀར་ཨོ་རྒྱན་དྲག་རྩལ་གླིང་པ། ཀུན་བཟང་ཡབ་ཡུམ་གྱི་
ཐུགས་ཀར་སྤྲུལ་སངས་རྒྱས་ཚེ་རིང་། མགྲིན་པར་དབང་ཆེན་རོལ་པའི་ཞིང་ཁམས་སུ་
དཔལ་རྟ་མགྲིན་གྱི་ཐུགས་ཀར་རྒྱལ་སྲས་འགྱུར་མེད་རྡོ་རྗེ། སྙིང་ཁར་འོད་ཀྱི་མཆོད་
རྟེན་གྱི་དབུས་སུ་དཔལ་ཆེན་རྡོ་རྗེ་གཞོན་ནུའི་ཐུགས་ཀར་མཁན་ཆེན་འཇིགས་མེད་ཕུན་
ཚོགས་བཞུགས། ལྟེ་བ་རུ་བདེ་མཆོག་ལྷ་དྲུག་ཅུ་རྩ་བཞི་བཞུགས་པ། གསང་གནས་བདེ་
སྐྱོང་གི་འཁོར་ལོ་ན་གསང་འདུས་ཀྱི་ལྷ་སུམ་ཅུ་སོ་གཉིས་བཞུགས་པ་དེ་བཞིན་དུ་
བདག་གི་ལུས་ཀྱི་བ་སྤུའི་ཁོང་བུ་རེ་རེའི་སྟེང་དུ་ཞིང་ཁམས་རྟེན་དང་བརྟེན་པར་བཅས་
258

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
པ་དང་རེ་རེའི་ཐུགས་ཀར་བླ་སྐུ་རེ་ཡོད་པ་སློབ་བུ་མཆོག་རྣམས་ལ་མཇལ་དུ་བཅུག་
གསུངས། དེའི་སྐབས་སུ་ཆོས་དབྱིངས་དགོངས་པའི་ཀློང་མཛོད་ལས། ཆོས་སྐུ་ཀུན་ཏུ་
བཟང་པོ་ནས་རྗེ་ཉིད་ཀྱི་རྩ་བའི་བླ་མའི་བར་དུ་བྱོན་པའི་རིག་འཛིན་བརྒྱུད་པའི་བླ་མ་
རྣམས་ལ་བླ་མ་རྒྱང་འབོད་ཐུགས་རྗེ་མྱུར་འཇུག་ཀྱང་གསུངས་སོ། ། སྐབས་ཤིག་རྗེ་བླ་
མ་མཆོག་ནས་རྗེ་ཉིད་ཀྱི་སྐུ་ཚེ་གང་པོའི་ཉེ་གནས་སྐུ་ཚ་ཆོས་གྲགས་ལ། མ་འོངས་པའི་
སློབ་རྒྱུད་རྣམས་ཀྱི་དོན་དུ་དགོངས་ཏེ་བཀའ་སྩལ་པ། ཁོང་གི་སྐུ་ཚེ་གཅིག་གི་ཉམས་
བཞེས་ཐམས་ཅད་ཀྱི་གཙོ་བོ་དེ་གང་ཡིན་གསུངས་པར། སྐུ་ཚ་མཆོག་ནས་ཞུས་པ། བླ་
མ་རང་སེམས་དབྱེར་མེད་ཨེ་རེད་ལགས་ཞུས་པར། རྗེ་བླ་མ་མཆོག་ནས་མ་རེད། འཆི་
བ་མི་རྟག་པ་ཡིན། འཆི་བ་མ་དྲན་ན་བླ་མ་སྒོམ་པར་མི་འགྲོ། ཨ་བུ་རིན་པོ་ཆེ་དང་སྤྲུལ་
ཨ་རིག་གཉིས་ཀྱི་ཞལ་རྒྱུན་ལྟར། ཁོང་གི་བློ་སྦྱོང་ཐམས་ཅད་ཀྱི་གཙོ་བོ་འཆི་བ་མི་རྟག་
པ་ཡིན། ཉམས་ལེན་ཐམས་ཅད་ཀྱི་གཙོ་བོ་བླ་མ་རང་སེམས་དབྱེར་མེད་ཡིན། ཁོང་གི་
འདོན་བཟླས་ཐམས་ཅད་ཀྱི་གཙོ་བོ་མ་ཎི་ཡིག་དྲུག་ཡིན། རྟེན་བཞེངས་ཐམས་ཅད་ཀྱི་
གཙོ་བོ་མ་ཎི་རྡོ་ལ་བསྐོས་རྒྱུ་འདི་ཡིན་གསུངས། སྤྱིར་བླ་མ་བཀའ་དྲིན་ཅན་ལ་ཚེ་
འདིར་གདོད་མའི་རང་ས་ཟིན་ངེས་ཀྱི་སློབ་མ་བརྒྱ་ཕྲག་ཙམ་དང༌། ཀ་དག་དང་པོའི་
འོད་གསལ་དུ་གྲོལ་བ་སློབ་མ་སྟོང་ཕྲག་ཁ་ཤས་དང་། སྐྱེ་བ་གསུམ་ཕན་མི་འགོར་བའི་
ལམ་རྟགས་སྐྱེས་པ་མང་པོ་དང༌། ཐར་ལམ་ཐོབ་པའི་སློབ་བུ་མི་དང་མི་མ་ཡིན་པ་
བསམ་བརྗོད་གྲངས་ལས་འདས་པ་ཡོད་པ་དེ་རྣམས་ཀྱི་ནང་ནས་མཆོག་དང་རབ་དང་
ཕུལ་དུ་གྱུར་པ་རྒྱལ་མཚན་གྱི་རྩེ་མོ་ལྟར་མངོན་པར་འཕགས་པ་ནི་བདག་ཅག་རྣམས་ཀྱི་
ངེས་པ་དོན་གྱི་དགེ་བའི་བཤེས་གཉེན་ཆེན་པོ་བཀའ་དྲིན་མཚུངས་ཟླ་མ་མཆིས་པ་
འདྲེན་མཆོག་བླ་མ་དམ་པ་དོན་གྱི་སླད་དུ་མཚན་ནས་སྨོས་ན་༧སྤྲུལ་པའི་སྐུ་མཆོག་
དགེ་སློང་ནམ་མཁའི་སྙིང་པོའམ་མཚན་གཞན་ཐུབ་བསྟན་བསམ་གཏན་བཟང་པོ་
259

ཡ་ཆེན་ཆོས་འབྱུང་།
ཞེས་མཚན་གྱི་གྲགས་པ་དཀར་པོ་སྲིད་གསུམ་གྱི་ཁྱོན་ན་ལྷང་ངེར་གསལ་བ་གང་དེ་
ཉིད་དོ། །
དམ་པ་གང་ཉིད་དགུང་གྲངས་བཅུ་གསུམ་ནས་བཟུང་སྟེ་སྤྲུལ་ཨ་རིག་མཆོག་
དང་རྗེ་བླ་མ་གཉིས་ཀྱིས་ཐུགས་བརྩེ་བས་རྗེས་སུ་བཟུང་། རྫོགས་ཆེན་སྙིང་ཐིག་གི་
སྨིན་གྲོལ་གྱི་བཀའ་དྲིན་བསྩལ་བས་ངེས་འབྱུང་བྱང་སེམས་ཡང་དག་པའི་ལྟ་བ་གསུམ་
ཐུགས་ལ་འཁྲུངས་ཤིང་། སྐུ་གསུམ་སྒྲུབ་པའི་བསྙེན་མཚམས་སྐབས་ཉམས་དང་རྨི་
ལམ་བཟང་པོ་བྱུང་། ཕྱི་ལོ་ཐོད་རྒལ་གྱི་ཞག་བརྒྱ་ལ་བཞུགས་པས་ཉིན་བཅུ་ཕྲག་ཁ་
ཤས་ནས་རིག་གདངས་ཀྱི་དབྱིངས་སྣང་དང་ཞི་ཁྲོའི་ལྷ་སྐུ་བཅས་གཟིགས། དེ་ནས་
བཟུང་རང་སྣང་འོག་མིན་གྱི་ཞིང་ཁམས་ལ་དབང་འབྱོར། བླ་མའི་སྐུའི་དཀྱིལ་འཁོར་
གྱི་ལྷ་གཞལ་ཡས་ཁང་རྟེན་དང་བརྟེན་པར་བཅས་པ་མཇལ་བས་ལྷ་རྟོགས་དབྱེར་མེད་
ཀྱི་གནས་ལུགས་གཉུག་མའི་ཡེ་ཤེས་མངོན་དུ་གཟིགས་པ་སོགས་ཉམས་དང་རྟོགས་
པའི་ཡོན་ཏན་ཐམས་ཅད་ཀྱི་ཕ་རོལ་ཏུ་སོན། ཆོས་རྗེ་ཡིད་བཞིན་ནོར་བུར་རྟོགས་
འབུལ་མཛད་པས་ངོ་མཚར་དང་བསྟོད་བསྔགས་མང་དུ་གནང་། ཆོས་རྗེ་འཇམ་
དབྱངས་བླ་མས་ཀྱང་ད་ནི་ང་ཡང་ལོ་ན་མཐོ་བས་ངའི་རྒྱལ་ཚབ་ཏུ་སྤྲུལ་གསང་སྔགས་
བསྟན་འཛིན་འདི་མངའ་གསོལ་མཛད་པ་ཡིན་ཅེས་རྒྱལ་བའི་རྒྱལ་ཚབ་དམ་པར་དབང་
བསྐུར། གཞན་ཡང་རྗེ་བླ་མའི་སློབ་ཆེན་མཆོག་ཏུ་གྱུར་པ་རྗེ་བླ་མ་མཆོག་གི་རྩ་བའི་བླ་
མའི་ཡང་སྤྲུལ་རིག་འཛིན་དབང་ཕྱུག་མཆོག་དང་། སྤྲུལ་གསང་སྔགས་བསྟན་འཕེལ་
གཉིས་དང་། སྤྲུལ་བསྟན་འཛིན་ཉི་མ་སོགས་གྲུབ་རྗེ་བླ་མའི་ཐུགས་རྒྱུད་ཀྱི་དགོངས་པ་
ཟིན་ཅིང་། རང་གཞན་དོན་གཉིས་འགྲུབ་ལ་བརྩོན་པའི་བསྟན་པ་འཛིན་པའི་སྐྱེས་བུ་
མཁན་སྤྲུལ་གསེར་རིའི་ཕྲེང་བ་ལྟར་ཚར་དུ་དངར་བ་བཞུགས། སྐྱབས་རྗེ་བླ་མ་མཆོག་
ནས་སྐྱེས་མཆོག་སློབ་བུ་རྣམས་ཀྱིས་བརྒྱུད་པ་གསུམ་གྱི་དགོངས་པའི་གནས་ལུགས་
260

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཇི་བཞིན་མངོན་སུམ་དུ་རྟོགས་པ་ནི། མོས་གུས་ཀྱི་བསམ་པས་ཚིམས་པ། གདམས་
ངག་གི་སརྒ་མ་ལོག །བྱིན་རླབས་ཀྱི་ཚན་ཁ་མ་ཉམས། བརྒྱུད་པ་གསེར་གྱི་ཉག་ཐག་
ལ་དམ་སེལ་གྱི་གཡའ་ཡི་མ་གོས་པའི་འབྲས་རྟགས་ཡིན་གསུངས། སྐལ་ལྡན་སློབ་བུ་
རྣམས་ཀྱིས་དག་པའི་སྣང་བ་བསམ་གྱི་མི་ཁྱབ་པ་མཇལ་ཚུལ་བསྟན་པ་ནི། མཁན་
ཆེན་ངག་གི་དབང་པོའི་ཡང་སྤྲུལ་སངས་རྒྱས་ཚེ་རིང་མཆོག་གིས་བླ་མ་རིན་པོ་ཆེའི་སྐུ་
དཀྱིལ་གྱི་ལྷ་མཇལ་བའི་རྐྱེན་གྱིས་ད་ལྟ་རྒྱལ་བའི་དགོངས་པ་ཇི་བཞིན་རྟོགས་སོང་
གསུངས། དེ་ལ་སོགས་པ་བླ་མའི་སྐུ་དཀྱིལ་གྱི་ལྷ་མཇལ་བས་ལྷ་རྟོགས་དབྱེར་མེད་དུ་
གྱུར་ནས་རྫོགས་པ་ཆེན་པོའི་དོན་གྱི་བརྒྱུད་པ་ཟིན་པའི་སྐལ་ལྡན་གྱི་སློབ་མ་ཡང་ཧ་ཅང་
གི་མང་། བླ་མ་བཀའ་དྲིན་ཅན་གྱི་སྐུ་ལུས་གཅིག་པུས་རྒྱལ་བའི་དགོངས་པ་ཇི་བཞིན་སྟོན་
པའི་བཀའ་དྲིན་ནི་སྟོང་གསུམ་རིན་ཆེན་ཡོན་གྱིས་བཀང་ཡང་གཞལ་བར་མི་ནུས་སོ། །
མདོར་ན་དཔལ་ལྡན་བླ་མ་དམ་པ་དེ་ཉིད་ཀྱིས་སྐུ་གསུང་ཐུགས་ཡོན་ཏན་ཕྲིན་
ལས་དང་བཅས་པའི་སྒོ་ནས་བསྟན་པ་དང་འགྲོ་བའི་དོན་བསམ་གྱིས་མི་ཁྱབ་པ་
མཛད་དོ། །རབ་གནས་ལྕགས་ཡོས་ལོའི་བོད་ཟླ་༣པའི་ཚེས་༡༧ཉིན་ནས་སྐུའི་སྙུང་
ཚུལ་བཞེས། བོད་ཟླ་༤པའི་ཚེས་༡༩ཉིན་སྐུ་ཚ་ཉེ་གནས་ཆོས་གྲགས་ནས་བླ་མ་མཆོག་
ལ་སྐུ་རིམ་གང་སྒྲུབ་དགོས་ཚུལ་ཞུས་པས། རྗེ་བླ་མས་ཞག་ཉི་མ་ཕར་ཁ་འདིས་དགེ་
འདུན་པ་ལ་འོ་རྒྱལ་མ་གཏུག སྨན་དང་རིམ་གྲོ་ཟེར་ནི་རེད་ད་ཕན་ནི་མ་རེད་གསུངས།
ད་རེ་དོགས་བྱེད་ཀི་མ་འདུག རྒྱལ་སྲས་ཆེན་པོ་ཞི་བ་ལྷས། གལ་ཏེ་བཅོས་སུ་ཡོད་ན་ནི།
དེ་ལ་མི་དགའ་ཅི་ཞིག་ཡོད། །གལ་ཏེ་བཅོས་སུ་མེད་ན་ནི། །དེ་ལ་མི་དགའ་བྱས་ཅི་ཕན། །ཞེས་
གསུངས་ཡོད་རེད་ཅི་ཞིག་ལ་རེ་དོགས་བྱེད་རྒྱུ་ཡོད་གསུངས། ཡིན་ན་ཡང་དེའི་སྐབས་
ལྷ་བླ་མའི་ལུང་དང་། མ་མཁའ་འགྲོའི་བརྡ་ཡིག་ལ་རྟེན་ནས་ཐབས་ཤེས་གང་ཟབ་
ཀྱིས་སྒོ་ནས་བླ་མ་རིན་པོ་ཆེའི་ཞབས་བརྟན་ཆོས་སྒར་འདི་ཉིད་ཀྱི་ཇོ་སེར་གཉིས་ཀས་
261

ཡ་ཆེན་ཆོས་འབྱུང༌།
བསྒྲུབས་པ་མ་ཟད། སྤྲུལ་དགའ་རྡོ་རྗེ་འཆང་ནས་ཡབ་སྲས་གཉིས་ཀྱི་སྐུ་རྒྱུ་ཕྱག་རྫས་
ནས་བོད་གངས་ཅན་ལྗོངས་ཀྱི་མདོ་དབུས་ཁམས་གསུམ་ན་ཡོད་པའི་ཆོས་ལུགས་
རིས་མེད་ཀྱི་དགོན་ཁག་ཆེ་འབྲིང་ཕལ་ཆེ་བར་སྐུ་གསུང་ཐུགས་རྟེན་ཅི་རིགས་དང༌།
ཡོན་སྒོར་དར་བཅས་ཞུ་རྟེན་ཕུལ་ནས་སྐུ་རིམ་ཞུས། འོན་ཀྱང་སྐྱབས་རྗེ་བླ་མའི་སྐུ་
གསུང་ཐུགས་ཀྱི་མཛད་ཚུལ་རེ་ཞིག་ཡང་དག་པར་མཐར་ཕྱིན་ནས་སྐུ་མྱ་ངན་ལས་
འདའ་ཁར་སློབ་ཚོགས་རྣམས་ལ་ཐུགས་མཐུན་ཁྲིམས་གཙང་དང་། ནང་བཟང་རྩིས་
མཐུན། དོན་བསྡུས་ན་འཇིག་རྟེན་ཆོས་བརྒྱད་ཀྱི་ཀུན་སློང་དང་མ་འདྲེས་ནི་ཞིག་གིས་
སྒྲུབ་པ་ཉམས་ལེན་བྱས་ནས་མི་ཚེའི་མཐའ་ཕུད་ན་མ་ཆུག དེ་མིན་གཅིག་མེད་གསུངས།
རྗེ་བླ་མས་མང་པོ་བཤད་ན་ཚེ་འདི་བློས་མ་ཐོངས་བའི་རྟགས་རེད་ཅེས་འདི་ལྟ་བུའི་ཞལ་
ཆེམས་ངོ་མཚར་ཅན་གསུངས་སོ། །
དེའི་སྐབས་རྒྱལ་ཚབ་སྤྲུལ་པའི་སྐུ་མཆོག་རྗེ་ནམ་མཁའི་སྙིང་པོས་གདུང་ཤུགས་
དྲག་པོས་ཞུས་པ། བླ་མ་ཁྱེད་ཀྱི་སྤྲུལ་སྐུ་བྱོན་དང་མི་འབྱོན་ལ་ཐེ་ཚོམ་གཅིག་མེད།
ཁྱེད་ཀྱི་སྤྲུལ་སྐུ་དེ་མྱུར་དུ་བྱོན་རོགས་ཁྱེད་ཀྱིས་བཀའ་གསུང་གནང་བ་ཞུ་ཞུས་པས།
བླ་མ་མཆོག་ནས་བཀའ་སྩལ་པ། ཁྱེད་ཀྱིས་སྤྲུལ་སྐུ་མྱུར་དུ་བྱོན་རོགས་ཨེ། ཁོང་གི་སྤྲུལ་
སྐུ་ད་ལྟ་ནས་ཞིང་ཁམས་བྱེ་བ་ཕྲག་བརྒྱར་སྤྲུལ་སྐུ་བྱེ་བ་ཕྲག་བརྒྱ་སྤྲུལ་ནས་སེམས་ཅན་
གྱི་དོན་དཔག་ཏུ་མེད་པ་མཛད་བཞིན་ཡོད་གསུངས། ཡིན་ཀྱང་རྒྱལ་ཚབ་རྗེ་མཆོག་ནས་
གང་ལྟར་ཁྱེད་ཀྱི་སྤྲུལ་སྐུ་དེ་ང་ཚོས་ཕར་རྩོད་མི་དགོས་པར་ཁྱེད་ཀྱིས་ང་ཚོ་ཚུར་ཚོལ་
རོགས། གཞན་མ་གཏོགས་ཕྱུག་པོ་རྒྱུ་ཆེན་དང་བཙན་པོ་དབང་ཆེན་དག་གིས་ངའི་བུ་
འདི་བླ་མ་ཨ་ཁྱུག་གི་སྤྲུལ་སྐུ་ཡིན་ཟེར་བ་དག་བྱུང་ཚེ་ངེད་རྣམས་ཀྱིས་ལག་པ་གར་ཁྱེར་
མི་གོ་བས། ཡར་སྟོད་རྒྱ་གར་དང་སྨད་རྒྱ་ནག་གང་དུ་ཡང་ཞུ་རྒྱུ་མིན། ང་ཚོས་འགུག་
ནས་འདུག་གི་ཡིན་ཁྱེད་ཀྱིས་ང་ཚོ་ཚུར་རྩད་རྒྱུ་མ་འཕྱུག་ཞུས་པས། བླ་མ་མཆོག་ནས་ཡ་
262

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གསུངས། མགྱོགས་ནས་མྱུར་དུ་ཁྱེད་ཆ་ཁ་རྩད་ཡོང་། ཁོང་གི་སྤྲུལ་སྐུ་དེ་ལ་ཁོང་དང་
ཨ་ན་མ་ན་ལྟར་སྤྱི་བོ་དང་མགྲིན་པ་སྙིང་ཁ་རྣམས་སུ་ལུས་དཀྱིལ་གྱི་ལྷ་མཇལ་རྒྱུ་ཡོད་
ཅེས་གསུངས། ། བླ་མ་རིན་པོ་ཆེའི་སྐུ་མདུན་འདི་ཉིད་དུ་རྗེ་རྒྱལ་ཚབ་མཆོག་ནས་སྤྲུལ་
སྐུ་མྱུར་འབྱོན་གསོལ་འདེབས།
༈ ཁྱབ་བརྡལ་ཆོས་སྐུའི་དབྱིངས་ལས། །རང་རྩལ་གཟུགས་སྐུའི་བླ་མའི། །
སྤྲུལ་སྐུ་མྱུར་དུ་འབྱོན་པར། །སྐྱབས་གནས་དཀོན་མཆོག་རྒྱ་མཚོ། །ཆོས་ཉིད་བདེན་
པའི་མཐུ་ཡིས། །སྨོན་ལམ་མྱུར་དུ་འགྲུབ་ཤོག །ཅེས་པ་འདི་ཉིད་ཀྱང་མཛད། གཞན་
ཡང་རྗེ་བླ་མ་མཆོག་ནས་ཁོང་གི་སྐུ་ལུས་འདི་གཞན་དང་མི་འདྲ། ཁོང་གི་སྐུ་ལུས་
འདིའི་སྟེང་དུ་རྩ་བའི་བླ་མ་རྣམས་ཀྱིས་དབང་ལུང་ཁྲིད་གསུམ་གནང་བ་དང་། ལམ་
བསྐྱེད་རྫོགས་གཉིས་སྐུ་ལུས་འདིའི་སྟེང་ནས་ཉམས་སུ་བླངས་པ་ཡིན་ཅིང་། ད་ལྟ་
འབྲས་བུ་མངོན་དུ་གྱུར་ནས་འཇའ་ལུས་འཕོ་བ་ཆེན་པོའི་སྐུ་གྲུབ་པ་ཡིན། ལུང་རིག་
མན་ངག་གང་གིས་སྒྲུབ་ཀྱང་བསྒྲུབ་ཐུབ་གསུངས། ཁོང་ཞིང་དུ་བྱོན་ཚར་དུས་ཁྱེད་
རྣམས་སྟབས་བདེ་ན་སྐུ་གདུང་དེ་ཡུན་རིང་ལ་མཇལ་ཁ་ཐོངས་དང་མཇལ་ནི་ཡོད།
འབྲེལ་ཚད་དོན་ལྡན་རེད། འབྲེལ་བ་བཞི་ལྡན་རེད་གསུངས། ཞིང་དུ་བྱོན་གྲུབ་ཀྱང་
མཇལ་ནི་དང་མཆོད་པ་ཕུལ་བ་སོགས་བྱས་ན་བཞུགས་ཡོད་མེད་ལ་ཁྱད་མེད་གདུལ་བྱ་
དེ་རྣམས་ཀྱི་རྒྱུད་ལ་ཕན་ཐོག་ཡོད་ངེས་ཅན་ཡིན་གསུངས། གཞན་ཡང་ཁོང་གི་གདུང་
ཞུས་ནས་ཆུ་ཆེན་རྣམས་ཀྱི་ནང་དུ་གཤེགས་གསོལ་གྱིས་དང་དེས་གར་ཁྱབ་ཀྱི་སེམས་
ཅན་ལ་རྣམས་ཕན་ཐོག་ཆེན་པོ་ཡོད་ཚུལ་སོགས་གསུངས་སོ། །མཐར་དེ་ལོའི་བོད་ཟླ་
༥པའི་ཚེས་༢༣ཉིན་གྱི་མཚན་མོའི་ཆུ་ཚོད་༢པའི་ཐོག་རྒྱལ་ཚབ་ཡིད་བཞིན་ནོར་བུ་
མཆོག་དང༌། སྐུ་ཚ་སྤྲུལ་སྐུ་ཆོས་གྲགས་གཉིས་ཀྱི་དབུས་སྐུ་བཅར་བ་རྣམས་ལ་རྗེ་བླ་
མའི་ཞལ་ནས་ད་ནི་སྤྱི་ལུགས་སྐྱོངས་གསུངས་ནས་སྐར་མ་༡༥ཙམ་བཞུགས་ནས་སྐར་
263

ཡ་ཆེན་ཆོས་འབྱུང་།
མ་༡༦སྟེང་རེ་ཞིག་གཟུགས་སྐུའི་བཀོད་པ་ཆོས་ཀྱི་དབྱིངས་སུ་ཉེ་བར་ཐིམ་པའི་ཚུལ་
བསྟན་ཏོ། ། །
དེའི་སྐབས་བོད་ཀྱི་ས་ཕྱོགས་གང་སར་སྐལ་བ་དང་ལྡན་པའི་གདུལ་བྱ་མང་པོ་
ཞིག་ལ་རྗེ་བླ་མ་ཉིད་ནམ་མཁའི་དབྱིངས་སུ་ཟླ་བའི་དཀྱིལ་འཁོར་གྱི་ནང་ནས་ཞལ་
མཇལ་བ་མངོན་སུམ་མཐོང་ཆོས་སུ་གྱུར། རྗེ་བླ་མའི་སྐུ་གདུང་ལས་ལུགས་ལས་སྟངས་
དང་། སྐུ་གདུང་བཞུགས་ས། གདུང་ཆས་སྤུས་ལུགས། དེ་མིན་གདུང་མཆོད་འབུལ་
ལུགས་ཡན་ཆོད་ཚང་མ་སྤྲུལ་དགའ་ཡིད་བཞིན་ནོར་བུ་མཆོག་ནས་བླ་མ་མཆོག་ལ་
ཐུགས་བློ་ཕུད་པ་ལྟར་དུ་རྒྱལ་ཚབ་དམ་པ་ཉིད་ནས་གཙོ་འགན་བཞེས་ཏེ་ཕུན་སུམ་
ཚོགས་པར་མཛད། གཞན་ཡང་སྐྱབས་རྗེ་བླ་མའི་བཀའ་ལྟར་དུས་ཡུན་ཟླ་བ་གཅིག་
ལྷག་ཙམ་རིང་རྒྱ་བོད་ཧོར་དང་བཅས་པའི་དད་ལྡན་སེར་སྐྱ་འབུམ་ཕྲག་དུ་མར་གདུང་
མཇལ་གནང་། གདུང་མཇལ་ཞུ་མི་ཁྱིམ་པ་ཚོར་རྐུ་རྒྱ་ཇག་ཁྲིམས་དང་རི་རྒྱ་རྔོན་ཁྲིམས།
དེ་མིན་རྒྱ་བཤས་དང་སྒོ་བཤས་མི་བྱེད་རྒྱུའི་ཁས་ལེན་དང་། ཉིན་རེར་ཨ་མི་དྷེ་ཝ་བརྒྱ་
རྩ་བརྒྱད། མ་ཎི་བརྒྱ་རྩ་བརྒྱད། འོད་མཚན་བརྒྱ་རྩ་བརྒྱད་བཅས་ངག་འདོན་བྱེད་རྒྱུའི་
ཁས་ལེན་ལཱ་བཅུག །ཇོ་སེར་ཚོར་ཐུགས་མཐུན་ཁྲིམས་གཙང་དང་། ཚེ་ཆོས་སྒྲུབ་པ་
མཐར་ཕྱིན་པའི་ཁས་ལེན་དམ་བཅའ་མཛད་ཁ་བཅུག བླ་མ་བཀའ་དྲིན་ཅན་གྱི་གདུང་མཆོད་
འཚོགས་ལུགས་ཀྱང་སྤྲུལ་དགའ་ཡིད་བཞིན་ནོར་བུའི་གཟིམ་ཁང་དུ་གྲྭ་མང་པོ་མི་ཆུད་པས་གྲྭ་
༥༠ཙམ་དང་བྱམས་པ་ལྷ་ཁང་ནང་དུ་གྲུ་༣༠༠ཙམ་སྟེ་ཡར་མར་སྡོམ་གྲུ་༣༥༠ཙམ་གྱིས་
ཞག་ཞེ་དགུའི་རིང་གདུང་མཆོད་ཚོགས་ཤིང་བླ་མ་ཚང་ནས་དེར་བཞུགས་ཀྱི་དགེ་འདུན་
རྣམས་ལ་མཉེས་བཀུར་ཞབས་ཏོག་ལེགས་པར་ཕུལ། དེ་འཕྲོས་ཇོ་སེར་ཡོངས་ནས་བླ་
མའི་རྣལ་འབྱོར་དང་འཕགས་པ་བཟང་པོ་སྤྱོད་པའི་སྨོན་ལམ་གཙོ་བོར་བྱས་ཏེ་གསོལ་
འདེབས་སྨོན་ལམ་གདུང་ཕུལ་མ་གྲུབ་བར་དུས་ཡུན་ཟླ་བ་གཅིག་དང་ཉིན་བདུན་ཙམ་
264

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གྱི་རིང་བརྒྱ་ཆེར་མཛད། ཆུ་སྟོད་ཟླ་བའི་ཚེས་ ༣༠ ཉིན་གདུང་ཕུལ་ལེགས་པར་ཞུས།
གདུང་ཐལ་ལས་ཕྱོགས་གཅིག་བོད་ཀྱི་གྲགས་པའི་མཚོ་ཆེན་བཞིས་གཙོ་བོར་གྱུར་པའི་
མཚོ་དང་མཚེའུ་རྣམས་དང་། ཁ་འབབས་ཆུ་བཞི་རྒྱུད་མཐའ་ཡི་རྒྱ་མཚོ་ཆེན་པོ་སོགས་
སུ་དེར་གནས་ཀྱི་སྲོག་ཆགས་རྣམས་ཀྱི་དོན་དུ་འབྲེལ་བ་མཛད་ཅིང་། ཕྱོགས་གཅིག་རྗེ་
བླ་མའི་གདན་སས་གཙོ་བོར་བྱས་པའི་བོད་ཀྱི་ས་ཕྱོགས་མདོ་དབུས་ཁམས་གསུམ་
དང་། རྒྱ་གར་རྒྱ་ནག་ཕྱི་གླིང་སོགས་སུ་དད་ལྡན་སློབ་རྒྱུད་དང་བཅས་པས་འགྲོ་བའི་
བསོད་ནམས་ཀྱི་ཞིང་སར་སྐུ་གདུང་གདུང་རྟེན་བཞེངས་པའི་གྲངས་ནི་ཁྲི་ཕྲག་ཡས་
མས་ཙམ་བྱུང་ཡོད་ལ། བཞེངས་པའི་སྐབས་སུ་ཡུལ་ཕྱོགས་སོ་སོར་བཀྲ་ཤིས་པའི་དགེ་
མཚན་མངོན་ཞིང་། མ་ཟད་རྟེན་བཞེངས་རབ་གནས་སྐབས་འཇའ་འོད་འཁྲིགས་པ་དང་
བླ་མའི་སྐུ་མངོན་སུམ་དུ་མཇལ་བ་སོགས་དད་ལྡན་རྣམས་ཀྱི་མཐོང་ཆོས་མངོན་གྱུར་དུ་
བྱུང་ངོ༌། །དེས་ན་རྗེ་བླ་མའི་གསང་བ་གསུམ་གྱི་མཛད་པའི་རྣམ་པར་ཐར་པ་ཐོག་མར་
དགེ་བ་དང༌། བར་དུ་དགེ་བ། ཐ་མར་དགེ་བའི་བདག་ཉིད་ཅན་རྒྱ་མཚོ་ལྟ་བུ་ལས་སྐྲ་
རྩེའི་ཆུ་ཐིག་ཙམ་ཞིག་རེ་ཞིག་སྤྲོས་ཟིན་ཏོ།། །།
265

ཡ་ཆེན་ཆོས་འབྱུང་།
སྐྱབས་རྗེ་རྡོ་རྗེ་འཆང་མཆོག་སྤྲུལ་གསང་སྔགས་བསྟན་འཛིན་གྱི་རྣམ་ཐར།
༈ དེ་ལྟ་བུའི་བླ་མ་དམ་པ་ལས། ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་
གནས་ཞབས་ཀྱི་ཐུགས་ཀྱི་སྲས་མཆོག་དགེ་སློང་ནམ་མཁའི་སྙིང་པོ་སླར་ཡང་སྙིགས་
མ་ལྔ་ཆེ་ཆེར་བདོ་བའི་ཐུབ་པའི་བསྟན་ཞབས་སུ་བརྩེ་ཆེན་སྙིང་སྟོབས་ཀྱི་དཔལ་ལས་
མཚན་བཟང་གི་མེ་ཏོག་པདྨ་དཀར་པོ་གསར་དུ་བཞད་པ། བདག་ཅག་རྣམས་ལ་བཀའ་
དྲིན་དངོས་ཐོབ་ཀྱི་རྩ་བའི་བླ་མ་གསུམ་ལྡན་རྡོ་རྗེ་འཛིན་པ་ཆེན་པོ་ངེས་པ་དོན་གྱི་སླད་དུ་
མཚན་ནས་སྨོས་ན་༧སྤྲུལ་པའི་སྐུ་མཆོག་ཐུབ་བསྟན་བསམ་གཏན་བཟང་པོའམ།
མཆོག་སྤྲུལ་གསང་སྔགས་བསྟན་འཛིན་སྲིད་གསུམ་དབང་བསྒྱུར་མཚུངས་པ་མེད་
པའི་སྡེ་དཔལ་བཟང་པོ་གང་མཆོག་གིས་གསང་བ་སྙིང་ཐིག་གི་ཟབ་ཆོས་དམ་པ་ཕྲད་
མཆོག་རང་གྲོལ་འོད་གསལ་རྫོགས་པ་ཆེན་པོའི་གདམས་པ་ཡོངས་རྫོགས་བུམ་པ་ཚད་
ལྡན་ནས་ཚད་ལྡན་དུ་བཀང་བ་ལྟར། ལྷག་པ་མེད་ཅིང་མ་གང་བ་མེད་པ་ལྟ་བུའི་ཚུལ་དུ་
གསན། ཇི་སྐད་དུ། དུ་བ་ལས་ནི་མེར་ཤེས་དང་། ། ཆུ་སྐྱལ་ལས་ནི་ཆུར་ཤེས་ལྟར། །
བྱང་ཆུབ་སེམས་དཔའ་བློ་ལྡན་དག །རིགས་ནི་མཚན་མ་དག་ལས་ཤེས། །གང་
གསུངས་པ་ལྟར་བྱང་སེམས་བདག་ཉིད་ཆེན་པོ་འདི་ནི་ཡེ་ནས་གདོད་མའི་རྒྱལ་ས་ལ་
མངའ་དབང་འབྱོར་ཡང་། སྔོན་གྱི་ཐུགས་བསྐྱེད་དང་སྨོན་ལམ་དུས་སུ་སྨིན་པའི་རྩལ་
ལས་དེང་གི་དུས་སུ་བསྟན་འགྲོའི་གཉེན་གཅིག་པུར་སྤྲུལ་པའི་སྐུར་བཞེངས། རྒྱལ་བ་
རྫོགས་ཆེན་པའི་རིག་འཛིན་གོང་མ་རྣམས་ཀྱི་ཐུགས་བརྩེ་བས་རྗེས་སུ་བཟུང་བས་
266

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དགོངས་བརྒྱུད་ཕབ་ཕོག་ཏུ་འཕོས་པའི་ཚུལ་མཛད་ཅིང་སྙིགས་དུས་བསྟན་འགྲོའི་
དཔལ་མགོན་དམ་པར་གྱུར། དེ་ཡང་རང་ཉིད་དཔལ་གདོད་མའི་མགོན་པོ་ཀུན་ཏུ་
བཟང་པོའི་གོ་འཕང་ལ་མངའ་དབང་འབྱོར་བ། གཞན་འོད་གསལ་རྫོགས་པ་ཆེན་
པོའི་གསེང་ལམ་ནས་ཁྲིད་པའི་ཐབས་ལ་མཁས་པ། ཀུན་ལ་ཉེ་རིང་མེད་པའི་ཐུགས་
རྗེ་ཆེན་པོ་མངའ་བ། ཕན་བཏགས་པ་དང་མ་བཏགས་པ་ཐམས་ཅད་ཀྱི་དོན་མཛད་པ་ནི་
བླ་མ་མཆོག་གི་རྣམ་པར་ཐར་པ་མདོ་ཙམ་ཡིན་ལ། དེ་རྣམས་ཅུང་ཟད་སྤྲོས་ནས་མ་བཤད་
ན༔ ལོག་པའི་ལམ་ལ་མཐའ་མེད་ཕྱིར། ཞེས་དང་། ལོ་རྒྱུས་དོན་གྱི་མ་བཤད་ན། །གསང་
ཆེན་ངེས་པའི་བཀའ་དེ་ལ། །ཡིད་མི་ཆེས་པའི་སྐྱོན་དུ་འགྱུར། །གསུངས་པ་ལྟར་ཡིན། དེ་
ལ་ཐོག་མར་རྒྱལ་བའི་ལུང་གི་ཟིན་ཚུལ། བར་དུ་སྐུ་འཁྲུངས་ཤིང་བླ་མ་དམ་པ་དང་
མཇལ་ཚུལ། གདམས་ངག་གསན་ཅིང་ལམ་ལ་བསླབ་པས་ཉམས་རྟོགས་ཀྱི་ཡོན་ཏན་
རྒྱས་ཚུལ། ད་ལྟ་སྐུ་འཚོ་ཞིང་གཞེད་ནས་བསྟན་པ་དང་འགྲོ་བའི་དོན་རླབས་ཆེན་མཛད་
ཚུལ་ལོ། །
༈ དང་པོ་ནི། འཇམ་དཔལ་རྩ་རྒྱུད་ལས། ཡི་གེ་ག་ཞེས་གཞོན་ནུ་ཞེས། ། ཡི་གེ་
བ་ཞེས་ཆོས་སེམས་བྱེད། །ཡི་གེ་ཨ་མིང་བདག་ཉིད་ཆེ། །སྟོན་པའི་བསྟན་པ་གཅེས་
འཛིན་བྱེད། །བློ་ལྡན་ཡོན་ཏན་ཀུན་གྱིས་བཀུར། །ཅེས་ཚིགས་སུ་བཅད་པ་གཅིག་གི་
ནང་མཚན་ཐམས་ཅད་གསལ་བར་བསྟན། ཁྲོ༔དགེ་མཁའ་སྤྱོད་ངག་གི་དབང་པོའི་མ་
འོངས་ལུང་བསྟན་ལས། །ནམ་སྙིང་སྤྲུལ་སྐུ་ཤར་གྱི་ཕྱོགས་ནས་འབྱུང་། ཞེས་ཁྲོཁོག་གི་
ཤར་ཕྱོགས་ཉག་ཨ་ཛི་རོང་དུ་ནམ་སྤྲུལ་འཁྲུངས་པར་ལུང་བསྟན། མི་འགྱུར་ནམ་མཁའི་
རྡོ་རྗེའི་གཏེར་ལུང་ལས། གསང་སྔགས་བསྟན་འཛིན་སྐྱེས་བུ༔ འཁྲུལ་སྣང་མུན་སེལ་ཟླ་
འདྲ༔ འཕེལ་འགྲིབ་རོལ་མོ་ཉ་གངསྒྲ་མཆོག་བསྒྲགས་པའི་སྐད་སྙནཕལ་ཆེར་རྣ་
བར་གྲགས་འོང་༔ ཞེས་དང་། འབྲས་ཚལ་གཏེར་ཆེན་རྡོ་རྗེ་བདུད་འདུལ་གྱི་སྔགས་
267

ཡ་ཆེན་ཆོས་འབྱུང་།
སྲུང་ཁྲོས་མའི་ལུང་བསྟན་ལས།འོད་གསལ་བསམ་གཏན་གླིང་དེ་ལ༔ དཔའ་ཞུམ་པ་མི་
དགོས་སྙིང་གི་བུ༔ ས་དུང་དཀར་འདྲ་བའི་གཤོག་པ་རུ༔ དགོན་སྡེ་འདུ་ར་ཆགས་པ་
ལ༔ མདོ་སྔགས་བསྟན་པ་རྒྱས་པའི་རྟགསཿ རྟགས་བརྒྱད་ཀྱི་རི་མོ་རྣམ་བཀྲ་བ༔
ས་འཛིན་གྱི་ལྟེ་བ་ཡངས་པ་ལ༔ ཐུགས་རྗེའི་ཡང་སྤྲུལ་གང་ཟག་ནི༔ བསྟན་འཛིན་ཉི་ཤུ་
རྩ་གཅིག་འབྱུང༔ དང་པོ་ཕྱག་ན་པད་དཀར་འཆང་༔ དགེ་བའི་བཤེས་གཉེན་ཚུལ་སྣང་
བའི༔ དམ་པའི་ཆོས་ཀྱི་དབུ་བརྙེས་འབྱུང་༔ དེ་ནས་གསུམ་ལྡན་རྡོ་རྗེ་འཛིན༔ དཔལ་
གྱི་དབང་ཕྱུག་སྐྱེ་བ་འདིས༔ ལྷ་ཁང་གཙུག་ལག་བརྩིག་པ་དང་༔ ཚེས་བཅུའི་དུས་སྟོན་
འཛུགས་པར་འགྱུརདེ་ནས་འདུལ་འཛིན་དགེ་སློང་གཟུགསནམ་མཁའི་སྙིང་པོའི་སྐྱེ་
བ་འབྱུང༔ གཞི་གསུམ་ཕྱག་བཞེས་སྲོལ་བཏོད་ཅིང་༔ བཛྲ་ས་ཏཱའི་བསྙེན་སྒྲུབ་མཛད༔
ཅེས་ལུང་འདིས་དང་པོ་དགོན་གནས་བསྟན། དེ་ནས་རིམ་བཞིན་སྤྲུལ་ཨ་རིག་དེ་རྗེས་
རྗེ་གྲུབ་དབང་བླ་མ་དེ་ནས་སྤྲུལ་དགའ་ཡིད་བཞིན་ནོར་བུ་བཅས་གསལ་བར་བསྟན།
ཅོག་སྟེང་མདོ་སྤྲུལ་ཨོ་རྒྱན་འཇིགས་མེད་ངེས་གསང་སྙིང་པོའི་མ་འོངས་ལུང་བསྟན་
ལས། ནམ་མཁའི་སྙིང་པོ་མི་ཡི་གཟུགས་སུ་སྤྲུལ༔ ཁྲོ༔གྱི་ཁམས་ལ་ཆོས་ཀྱི་འཁོར་ལོ་
བསྐོར༔ གདུལ་བྱའི་ཁམས་ཀྱི་སྐབས་ཤིག་བདེ་བ་འོངས༔ ཞེས་དང་། རྡོ་གྲུབ་ཆེན་གྱི་
མ་འོངས་ལུང་བསྟན་ལས། སྣ་ནམ་ནམ་སྙིང་སྤྲུལ་པ་ཉག་གི་ཕྱོགས་ནས་འབྱུང་༔ ཆོས་
འབྲེལ་ཐོབ་དང་དེ་ལ་དད་བྱས་ན༔ ཨོ་རྒྱན་པདྨ་མཇལ་དང་ཁྱད་པར་མེད༔ གང་ཟག་
ལས་རབ་དེ་དང་འཕྲད་པར་ངེས༔ ཞེས་སོགས་ལུང་ཚད་མས་ཟིན་ཏོ།། །། །
༈ གཉིས་པ་སྐུ་འཁྲུངས་ཤིང་བླ་མ་དམ་པ་དང་མཇལ་ཚུལ། དེ་ཡང་མདོ་ཁམས་
ཆུ་བཞི་སྒང་དྲུག་གི་ནང་མཚན་འབྲི་རྫ་ཟལ་མོ་སྒང་གི་གཡོན་ཕྱོགས་ཉག་ཨ་ཛི་རོང་གི་
ཕྱོགས་གཏོགས་ཉག་སྨད་ལྕགས་མདུད་འབྲུག་མོ་རྫོང་གི་ཉེ་འདབས་སྦས་ཡུལ་ལྷང་
ལྷང་ནོར་བུ་བྲག་གི་མདུན་ཕྱོགས་ས་ལ་པདྨ་འདབ་བརྒྱད་ལག་མཐིལ་ལྟར་སྙོམ་ཞིང་།
268

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྒྱབ་རི་ལྷུན་པོ་བཞིན་དུ་གྱེན་དུ་རྣམ་པར་འཕྱོ་བ། མདུན་རི་དར་ཐག་དཀར་པོ་རྒྱང་
ནས་འཐེན་པ་འདྲ་བ། གཡས་སུ་གཡུ་འབྲུག་སྔོན་མོ་མཁའ་ལ་ལྡིང་འདྲའི་ལྷ་ཤིང་
རྣམས་ལྡེམ་ལྡེམ་དུ་གཡོ་བ། མདུན་དུ་བཀྲ་ཤིས་པའི་རྟགས་བརྒྱད་ཀྱི་རི་མོ་རང་བྱོན་
མཚར་དུ་དངར་བ་བཞུགས་པ། ཉག་ལྷ་ཆབ་སྔོན་མོ་གཡས་འཁྱིལ་དུ་འབབས་ས། ཉག་
བླ་པདྨ་བདུད་འདུལ་དང་རིག་འཛིན་ལས་རབ་གླིང་པ་ཆོས་རྒྱལ་གླིང་པ་སོགས་དམ་
པའི་མཁས་གྲུབ་རྣམས་ཀྱིས་སྒྲུབ་པ་ཉམས་ལེན་མཛད་ས། ཕུར་པ་དང་བདེ་མཆོག་གི་
གནས་ཡིན་པར་གྲགས་པའི་གནས་མཆོག་དེ་ནས་སྔོན་ཆད་ཁུ་བྱུག་གི་སྐད་ལན་བཅུ་
གསུམ་བསྒྲགས་ནས་ཕུར་སོང་བའི་རྟེན་འབྲེལ་ལ་བརྟགས་ནས་ཉག་བླ་པདྨ་བདུད་
འདུལ་གྱིས་ས་འདིར་སྐྱེས་ཆེན་དམ་པ་བཅུ་གསུམ་འཁྲུངས་པར་ལུང་བསྟན། གདུང་
རྒྱུད་ནི་ཆོས་རྒྱལ་གླིང་པ་ནས་བརྒྱུད་པའི་བུ་པདྨ་དར་རྒྱས་ཞེས་པ་ཞིག་སྐྱེས། དེ་དུས་
ཁོང་ཚང་གིས་མཆོག་གྱུར་བདེ་ཆེན་གླིང་པ་གདན་འདྲེན་ཞུས། སྐབས་འདིར་བླ་མས་
ཁྱེད་ཚང་གི་ཁང་པའི་གློ་སྒོའི་ཕྱི་ལོགས་ན་ས་འོག་ཏུ་ཕྱེད་ནུབ་པའི་རྡོ་ཆེན་པོ་ཞིག་ཡོད་
པ་དེ་ལོངས་ལ་མཆོད་དང་དགོས་པ་ཆེན་པོ་ཡོད། དེའི་ནང་གཏེར་ཞིག་ཀྱང་ལེན་རྒྱུ་
ཡོད་མོད་ད་དུང་དུས་ལ་མ་བབས་པས་མ་འོངས་པ་ན་ཁྱེད་ཚང་ལ་སློབ་དཔོན་པདྨའི་
རྒྱལ་ཚབ་ཞིག་འཁྲུངས་རྒྱུ་ཡོད་གསུངས། པདྨ་དར་རྒྱས་ཀྱི་བུ་ཞང་པོ་བྲག་འགོའི་བྱ་ར་
ཚང་ནས་ཆད་པ་ཀརྨ་ཟེར་བ་ཞིག་སྐྱེས། དེའི་བུ་ཉི་མ་ཟེར་བ་དེ་སྤྲུལ་དགའ་ཡིད་
བཞིན་ནོར་བུའི་ཡབ་ཆེན་ཡིན། དུས་འཁྲུགས་མ་བྱུང་ཙམ་གོང་ཡབ་ལ་འགྲོ་འདུལ་
གར་དབང་གླིང་པས་ཁྱེད་ཀྱིས་ཐེམ་སྐས་གཅིག་དང་ཁྲི་གཅིག་སྣོད་ཆེན་པོའི་ཁ་ལེབ་
རྣམས་ཐབས་བྱེད་དགོས་གསུངས། ཡབ་ནས་བླ་མ་ལ་ཆེ་ཆུང་ཅི་འདྲ་དགོས་དྲིས་ཚེ་
ཁོང་ལ་མཁོ་དགོས་ཡོད་པས་མིན་ཁྱེད་ཚང་ལ་དགོས་པ་ཆེན་པོ་ཡོད་གསུངས། ཡབ་
ནས་བཀའ་བཞིན་ཆ་ཚང་བསྒྲུབས། དེ་ནི་སྲིད་གསུམ་ལ་མངའ་དབང་བསྒྱུར་ཞིང་
269

ཡ་ཆེན་ཆོས་འབྱུང་།
གདོང་ལྔས་གཏེགས་པའི་གསེར་གྱི་ཁྲི་གནོན་པའི་སྐྱེས་བུ་ཞིག་འཁྲུངས་བའི་རྟགས་
དང༌། ཁ་ལེབ་ནི་རིགས་ཅན་གསུམ་གྱི་གདུལ་བྱའི་ཁམས་དང་མོས་པ་བསམ་པ་
གསུམ་གྱི་སྣོད་ཡོངས་རྫོགས་ཁེབས་པའི་རྟགས་དང་། ཐེམ་སྐས་ནི་ཐབས་མཁས་ལ་
ཐུགས་རྗེ་ཆེ་བའི་སྤྱོད་པས་གདུལ་བྱ་གང་ལ་གང་འདུལ་གྱི་སྒོ་ནས་བསམ་ཚོད་དང་
མཐུན་པར་དམ་པའི་ཆོས་སྟོན་ཅིང་ཐར་པ་དང་ཐམས་ཅད་མཁྱེན་པའི་ལམ་ལ་བཀོད་
པའི་རྟགས་སོ། །དེ་ཡང་འཕགས་པའི་གདུང་རྒྱུད་ཟམ་མ་ཆད་དུ་བྱུང་བའི་རིགས་རྒྱུད་
དང་ལྡན་པ་ཡབ་ཉི་མ་དང་། ཡུམ་ནི་སྨུག་པོ་གདོང་གི་རྒྱུད་པ་ས་སྔོན་ཨ་དཔའ་ཚང་གི་
བུ་མོ་སྙུག་ལི་ཞེས་པ་ཀུན་གྱི་བསྟོད་གནས་སུ་ཞུ་བ་དེ་ཡིན། ཡབ་ཡུམ་དེ་གཉིས་ཀྱི་
སྲས་སུ་རབ་བྱུང་བཅུ་དྲུག་པ་ཤིང་སྟག་ཟླ་བ་༡༢པའི་ཚེས་༡༣གྱི་ཐོ་རེངས་སྟག་གི་དུས་
སུ་ཡུམ་གྱི་སྐུ་ལུས་འོད་དཀར་གྱི་རྣམ་པ་ལྟ་བུ་ཁང་ཕུག་ཏུ་བཞུགས་ཀྱང་མར་མེ་ལྟར་
གསལ་བར་གྱུར། ཀུན་གྱིས་འདི་ནི་སངས་རྒྱས་བྱང་སེམས་ཀྱི་སྐུ་སྐྱེས་ཞིག་ཏུ་ངེས་ཞེས་
གླེང་བ་བྱུང་། ཞག་བདུན་ནས་འོད་དཀར་པོ་དེ་ཡལ། ལོ་གཅིག་ཙམ་རིང་འདི་རྒྱུད་
གཙང་ཆབ་ཀྱང་འོ་མའི་མདོག་ལྟར་དུ་གྱུར། སྤྲུལ་རྡོར་ལོའི་མདུན་དུ་བྱོན་པས་མཚན་ལ་
ཚེ་དབང་རྒྱལ་མཚན་ཞེས་གསོལ། སྐུ་ན་ཤིན་ཏུ་ཕྲ་བ་བྱིས་པའི་སྐབས་ན་ཡང་གཞན་
དང་ཡེ་མི་འདྲ་བའི་དད་པ་དང་སྙིང་རྗེ་བྱང་ཆུབ་ཀྱི་སེམས་སོགས་ལྷན་སྐྱེས་སུ་མངའ་
ཞིང༌། ཐ་ན་རྩེད་མོ་ཡན་ཆད་དམ་པའི་ཆོས་དང་འདྲེས་པའི་བྱ་སྤྱོད་ཁོ་ན་མཛད།
ཟངས་མདོག་དཔལ་རིའི་ཞིང་ཐང་ལ་གཟིགས་ནས་ང་ལ་ལྷ་འདིས་གསུང་བྱོན་དང་
འདིས་མ་བྱོན་ང་འདི་རུ་སོང་ཞེས་ཡུམ་ལ་ཡང་ཡང་གསུངས། ཐམས་ཅད་ཀྱིས་བུ་ཆུང་
ཟངས་མདོག་དཔལ་རི་ལ་སོང་ངོ་ཟེར་ནས་ངོ་མཚར་བ་རེ་བྱུང་། དགུང་ལོ་བཞི་ནས་
ལྔ་བར་ལྕགས་མདུད་སྤྲུལ་འགྱུར་མེད་རྡོ་རྗེའི་མདུན་དུ་བྱོན་ནས་བྱིན་རླབས་བཀའ་བསྒོ་
དང་། སྔོན་འགྲོ་དབང་ལུང་འགའ་ཞིག་དེ་མིན་ཀློང་གསལ་གྱི་ཁྲིད་ཡིག་རྒྱས་པ་སོགས་རྒྱ་
27O

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཆེར་གསན་པས་ཐམས་ཅད་ཀྱིས་དེ་འདྲའི་བྱིས་པ་ཡ་རབས་ཟེར་ཞིང་ཡིད་སྨོན་བྱེད་པའི་
གནས་སུ་གྱུར། དགུང་ལོ་བདུན་གྱི་ཚེ་ཡབ་ཆེན་ནད་ཀྱིས་ཐེབས། དེ་དུས་སྤྲུལ་སྐུ་
མཆོག་དང་ཁུ་བོ་ཡབ་དང་བཅས་དབུས་གཙང་ཕྱོགས་ལ་བྱོན། སྡེ་དགེ་དགོན་ཆེན་དུ་
ཕེབས་དུས་དགུང་ལོ་བརྒྱད་གསར་དུ་ཚེས། དེ་ནས་རིམ་བཞིན་ཆབ་མདོ་དང་ཀོང་པོ་
བརྒྱུད་ནས་ལྷ་ལྡན་དུ་བདེ་བར་ཕྱག་ཕེབས། དེ་དུས་ཁོང་ཡབ་སྲས་གཉིས་ལྷ་སའི་
བར་བསྐོར་ལ་བྱོན་པས་ཨ་མདོ་བ་བླ་མ་དགུང་ལོ་བགྲེས་པོ་ཞིག་འདུག་པ་དེས་བུ་
འདི་སྤྲུལ་སྐུ་ཞིག་རེད་གསུངས་ནས་ཐུགས་མཉེས་མཉེས་མང་དུ་མཛད། དེ་ནས་རིམ་
གྱིས་ལྷོ་ཁ་བསམ་ཡས་དང་། མཆིམས་ཕུ། ཡར་ཀླུང་ཤེལ་བྲག །གཞན་ཡང་རིག་
འཛིན་ཆེན་པོ་འཇིགས་མེད་གླིང་པའི་གདན་ས་ཚེ་རིང་ལྗོངས་ལ་སོགས་པར་གནས་
གཟིགས་ལེགས་པར་མཛད་ནས་མངའ་བདག་ཉང་གི་གདན་ས་རུ་ཕེབས། དེ་དུས་
ཡབ་སྲས་འཁོར་དང་བཅས་པ་ཐང་སྟོང་ཞིག་ཏུ་ལུས་ནས་བཀྲེས་སྐོམ་དང་གྲང་ལྷག་
བཟོད་དཀའ་བ་ཞིག་བྱུང་། དེར་སྦྲ་སྟོང་པ་ཞིག་ཏུ་འཚོ་ཆས་ལེགས་པོ་ཞིག་བསྒྲིགས་སྦེ
འདུག །དེར་ཁོང་རྣམས་ཞག་སྡོད་གནང་། དེ་ནི་ཆོས་ཀྱི་རྒྱལ་བུ་དྲི་མེད་ཀུན་ལྡན་
བདུད་རི་ཀང་ཀ་སྒྲོགས་ཏུ་བྱོན་པའི་ལམ་བར་དུ་ལྷ་རྣམས་ཀྱིས་མགྲོན་བསུ་ཞུས་པ་
ལྟར་ངོ་མཚར་བ་ཞིག་བྱུང་། དེ་ནས་གུ་རུ་ཆོས་ཀྱི་དབང་ཕྱུག་གི་གདན་སར་བྱོན་སྐབས་
རྟགས་མཚན་བཟང་པོ་རེ་བྱུང་གསུངས། ཟླ་བ་༥ཚེས་༡༠ཉིན་དགེ་སློང་ནམ་མཁའི་སྙིང་
པོའི་གདན་ས་ལྷོ་བྲག་མཁར་ཆུར་ཕྱག་ཕེབས། སྤྲུལ་པའི་སྐུ་མཆོག་ཡིད་བཞིན་ནོར་
བུར་སྔར་དང་མི་འདྲ་བའི་སྤྲོ་སྣང་ཚད་མེད་པ་འཁྲུངས་ཤིང་ས་ཆ་འདི་ངའི་ཕ་ཡུལ་རེད་
གསུངས། དེ་ན་ཡོད་པའི་རི་བོ་དང་བྲག་རི་ཕུག་པ་སོགས་མང་པོ་ངོས་བཟུང་མཛད།
གནས་དེ་རུ་ཉིན་འགའ་ཞིག་བཞུགས། དགུང་ཞིག་ཡབ་ཤིང་ཐུ་ལ་སོང་སྐབས་མི་ཞིག་
གིས་ཁོང་ཚང་གི་བླ་མ་གསང་སྔགས་ཆོས་འཕེལ་གྱི་དྲུང་དུ་ཁྱེད་རྣམས་ཡོང་དགོས།
271

ཡ་ཆེན་ཆོས་འབྱུང་།
ཁོང་གི་རྨི་ལམ་དུ་ནམ་མཁའི་སྙིང་པོའི་སྤྲུལ་སྐུ་ཞིག་འདིར་བྱོན་པ་རྨིས་བྱུང་བས་སང་སྔ་
དྲོ་ཁོང་ཚང་ལ་བྱོན་རོགས་གྱིས་ཟེར། ཡབ་ཆེན་ནས་རྒྱ་མིས་གནོད་པ་ཆེ་བས་འདིར་མི་
རྣམས་ལ་ཐུགས་ཕྲད་མ་བྱས་ན་ལེགས་ངེད་རིང་སང་ཉིན་ཕྱིར་ལོག་ནས་འགྲོ་གསུངས
ཕྱི་ཉིན་འགྲོ་གྲབས་བྱེད་སྐབས་བླ་མ་ནས་ཡང་འབོད་མི་བཏང་ནས་ད་ལྟ་ཤོག་གསུངས
ཁུ་བོས་མདང་ཡང་ཤོག་ཟེར་བས་སྤྲུལ་སྐུ་ངེད་གཉིས་དེར་འགྲོ་ཁྱེད་གཉིས་ཁུར་པོ་ཁུར་
ནས་ལམ་བར་དུ་སྒུག་ཟེར། ཁོང་གཉིས་བླ་མའི་མདུན་དུ་བྱོན་པས་དང་པོ་བགེགས་
བསྐད་བྱས་དེ་ནས་ལེའུ་བདུན་མའི་ལུང་གསུངས། ཡབ་དང་ཧོར་པའི་བུ་མོ་གཉིས་
འདུག་ཚོད་མི་འདུག་པས་ཤོག་ཟེར་ནས་སྒོ་རུ་སླེབས། བླ་མ་ནས་ཁོང་གཉིས་ནང་དུ་
ཤོག་ཟེར་ནས་ཚང་མ་ལ་ཚེ་ཕུར་གྱི་དབང་ཞིག་གནང་དུས་ཕུར་བུ་དབུར་བཞག་པ་ལ་
། བླ་མས་
ཕུར་བུ་འདི་ངའི་རེད་གསུངས་ནས་ཕུར་བུ་ལ་འཐམ་ནས་བཤུམ་པར་མཛད
ཕུར་བུ་ཡར་འཐེན་ནས་ཁྱེད་ཀྱི་གང་ནས་ཡིན་ཁམས་པ་རྣམས་འདི་འདྲའི་ཧམ་པ་ཆེ་ཁྱེད་
ཀྱི་ཡིན་ན་ཞེས་གཏེར་རྫས་མང་པོ་བསྟན་ནས་འདི་རྣམས་ཀྱི་ནང་ནས་ཁྱེད་ཀྱི་གང་ཚོ་
རེད་ངོས་བཟུང་གསུངས། སྤྲུལ་སྐུ་ནས་ཕྱག་ཕྲེང་དང་ཕུར་བུ་སྤྱི་ཏིའི་སཱཙྪ་སྒྲོམ་བུ་
འགའ་སོགས་སྐུ་རྒྱུ་མང་ཞིག་ངོས་བཟུང་། བླ་མ་བཤུམ་པ་མང་དུ་མཛད་ནས་བུ་ཆུང་
འདི་ང་རང་གི་བླ་མ་ནམ་སྙིང་གི་སྤྲུལ་སྐུ་རེད་གསུངས་ཏེ་ཐུགས་བརྩེ་བརྩེ་མང་དུ་མཛད
ཕུར་བུ་དང་སྒྲོན་བུ་རེ་ཟུང་འདི་ཁྱེད་ལ་འབུལ་གཞན་གཏེར་རྫས་ཆ་ཚང་མི་སྦྱིན་
ཕུར་བུ་འདི་འདྲ་གཉིས་གུ་རུ་པདྨ་འབྱུང་གནས་དང་མཁའ་འགྲོ་ཡེ་ཤེས་མཚོ་
གསུངས། 
རྒྱལ་གཉིས་ཀྱིས་མཁར་ཆུའི་བྲག་ལ་གཏེར་དུ་སྦས་པ་རྗེས་སུ་ནམ་སྙིང་སྤྲུལ་སྐུས་
གཏེར་དུ་བཞེས། ད་ལྟ་གཅིག་ལྷ་ལུང་དཔལ་རྡོར་དགོན་དུ་ཡོད་གཅིག་འདི་རེད་ད་
ཕན་ཆད་དགོན་པར་འདིར་བཞུགས་དགོས་གསུངས་ནས་གསང་སྔགས་བསྟན་འཛིན་
ཞེས་མཚན་གསོལ། ཁུ་བོ་དང་ཡབ་བུ་མོ་བཅས་ལ་སྐུ་འདྲ་རེ་དང་དམ་རྫས་བྱིན་རྟེན་
272

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
མང་དུ་གནང་། བླ་མས་འདི་ནམ་མཁའི་སྙིང་པོའི་སྤྲུལ་སྐུ་ཡིན་པ་གནས་སྐབས་གསང་
དགོས་གསུངས། ཡབ་མཆོག་ནས་ངའི་ཕ་ཡུལ་ན་སངས་རྒྱས་མི་ཡི་གཟུགས་སུ་བྱོན་པ་
ཁྲོ༔དགེ་ཨ་རིག་ཞུ་བ་ཞིག་ཡོད་དེ་ལ་བུ་འདི་སྤྲུལ་སྐུ་ཡིན་མིན་ཞུས་ནས་ཅི་གསུངས་ན་དེ་
བྱེད་རྒྱུ་ཡིན། བླ་མས་སྐབས་དེར་ཕྱིར་ཡོང་རྒྱུའི་འགན་དཔང་གི་ཡི་གེ་འབྲི་དགོས་ཞེས་
པ་དེ་ཡང་ད་ལྟ་སྤྲུལ་ཡིད་བཞིན་ནོར་བུའི་ཕྱག་ན་ཡོད། གནས་དེར་སྔོན་འཁྲུགས་ལོང་
སྐབས་སུ་གཏོར་བཤིག་ཚབས་ཆེ་བའི་རྐྱེན་གྱིས་སྐུ་གསུང་ཐུགས་རྟེན་ཞིག་རལ་དུ་
སོང་བ་རྣམས་ལ་གཟིགས་ནས་འདི་ངའི་དགོན་པ་ཡིན་མོད་ད་ལྟ་ནི་མི་ལ་རང་ཡུལ་དུ་
བྱོན་པ་ལྟ་བུ་རེད་གསུངས་ནས་ཐུགས་སྐྱོ་སྐྱོ་མཛད་ཅིང་བཤུམས་པ་མང་དུ་མཛད། ཡང་
སྐབས་རེར་ཕུག་པ་ཐམས་ཅད་ངོས་བཟུང་ནས་སྔོན་ང་འདིའི་ནང་དུ་འདུག་མྱོང་ཁྱད་
པར་དུ་སྤྱང་དམར་ཕུག་པ་དེའི་ནང་ནས་ལྷ་མང་པོའི་ཞལ་མཇལ་ཞིང་གྲུབ་པ་ཐོབ་བྱུང་
གསུངས་ནས་སྤྲོ་སྤྲོ་གནང་། དེ་དུས་མཁར་ཆུའི་ཕར་ཁ་ན་བྲག་ལམ་བགྲོད་དཀའ་བའི་
ཕུག་ཏུ་མར་ཅུང་ཙམ་བབས་པ་ན་རྡོ་དཀར་པོའི་ཕ་བོང་ཞིག་མཇལ། དེ་རུ་མཐོང་མ་
མྱོང་བའི་མེ་ཏོག་ངོ་མཚར་བ་མང་དུ་མཇལ་མེ་ཏོག་རྣམས་ནས་འོད་འཚེར་བ་ན་སྤྲུལ་
པའི་ཁྱེའུ་ཆུང་ནས་སྤྲོ་སྣང་མཛད། དེ་ནས་གནས་སྐོར་ལ་བྱོན་སྐབས་འཇའ་འོད་ལྔ་
ལྡན་གྱིས་བསྐོར་ནས་བྱུང་། ཁྱེའུ་ཆུང་གང་དུ་བྱོན་ཡང་འཇའ་འོད་རྗེས་དེད་ནས་
འོངས་བས་ཐམས་ཅད་ངོ་མཚར་དཔེ་མེད་པ་སྐྱེས། དེ་ནས་ཡར་བྱོན་སྐབས་ཟ་རྒྱུ་ཆེར་
མི་འདུག་ཅེས་ཀུན་གྱིས་གླེང་ནས་ད་ཅི་དགོས་ཞེས་གྲོས་བྱས་སྐབས་མི་ཞིག་གློ་བུར་དུ་
བྱུང་ནས་ཟས་མང་པོ་བྱིན་ནས་ཅུང་ཙམ་ན་གར་སོང་ཆ་མེད་དུ་གྱུར། དེ་ནས་རྗེ་ལྷོ་བྲག་
མར་པ་ཆོས་ཀྱི་བློ་གྲོས་ཀྱི་གདན་ས་རུ་ཕྱག་ཕེབས་རྗེ་མི་ལས་བཞེངས་པའི་སྲས་མཁར་
ནི་བརྩེགས་གསུམ་མ་གཏོགས་ལྷག་མེད་དུ་གྱུར། དེར་ཡུལ་མི་རྣམས་ཀྱིས་རྡོ་རྐོས་
རྣམས་ཕྱུགས་ཀྱི་རྭ་བ་དང་སྒོ་འཆར་སོགས་བྱས་འདུག་པས་སྤྲུལ་པའི་ཁྱེའུ་ཆུང་ནས་
273

ཡ་ཆེན་ཆོས་འབྱུང་།
འདི་ཡར་བཞེངས་དགོས་གསུངས། ཡབ་ཀྱིས་དེ་རྣམས་ཡར་བླངས་ནས་མཁར་ཐོག་
ཏུ་བཞག་ཕྱག་དང་བསྐོར་བ་བྱས། མར་པའི་གདན་ས་དང་དགོན་པ་རྩ་མེད་དུ་གྱུར་
བའི་ཁང་ཞིག་དང་གྱང་རལ་རྣམས་ལ་གཟིགས་ནས་འདི་འདྲ་ཅི་ཡིན་གསུངས་ཤིང་
སྤྱན་ཆབ་ཕྲེང་བ་འཐོར་བ་ལྟར་བསིལ། དེ་ནས་མཚོ་པདྨ་ཅན་དུ་བྱོན་སྐབས་འཇའ་
དཀར་པོ་ངོ་མཚར་བ་ཞིག་ཤར། དེ་དུས་ཉམས་གླུ་འདྲ་མིན་མང་དུ་བཞེས་ནས་ཐུགས་
སྤྲོ་མང་དུ་མཛད། དེ་ནས་བདག་གི་ཕ་ཡུལ་གྱི་གནས་བཟང་རྒྱལ་རྩེ་དཔལ་འཁོར་
མཆོད་རྟེན་དུ་བྱོན་ནས་གནས་གཟིགས་མཛད། གནས་དེའི་ཉེ་འགྲམ་གྱི་རྡོ་ཕ་བོང་
ཞིག་གི་ནང་ནས་ཛམ་སེར་གྱི་སྐུ་ཞིག་གཏེར་ཏུ་བཞེས། །
དེ་ནས་རིམ་བཞིན་པཎ་ཆེན་སྣང་བ་མཐའ་ཡས་སྐུ་ཕྲེང་རིམ་བྱོན་གྱི་གདན་ས་
ཆེན་པོ་གཙང་བཀྲ་ཤིས་ལྷུན་པོ་དང་། ས་ཆེན་གོང་མ་རྣམ་ལྔའི་གདན་ས་དཔལ་ལྡན་ས་
སྐྱ་དགོན་སོགས་ལ་གནས་མཇལ་གནང་། དེ་ནས་ཕྱིར་ལྷ་ལྡན་དུ་ཕྱག་ཕེབས་ཞལ་ངོ་མི་
ཤེས་པའི་བླ་མ་ཞིག་གིས་སྤྲུལ་པའི་ཁྱེའུ་ཆུང་མཆོག་ལ་རྗེ་བླ་མ་བློ་བཟང་གྲགས་པའི་
གདུང་རུས་ཞིག་གནང་ནས་མི་སྣང་བར་གྱུར། དེ་ནི་ཆོས་སྐྱོང་གིས་གནང་བ་འདྲ་
གསུངས། དེ་སྐབས་ཁུ་བོས་ངེད་རྣམས་ཕ་ཡུལ་དང་ཁ་བྲལ་ནས་ཡུན་རིང་དུ་སོང་བས་
ད་ནི་ཕ་ཡུལ་དུ་འགྲོ་ཞུས། ཧོར་པའི་བུ་མོ་བདེ་དགའ་ཟེར་བ་ཡང་ཡིད་སྐྱོ་བ་དང་བཅས་
ཡབ་སྲས་རྣམས་དང་ཞལ་གྱེས་ཞུས། དེ་ནས་རིམ་གྱིས་བྱོན་པས་ཉག་ཇ་བཟིར་ལ་
བྱོན་ཡབ་ནས་ཁོང་རྣམས་སྤྲུལ་ཨ་རིག་རིན་པོ་ཆེའི་མདུན་དུ་འགྲོ་གསུངས་ཀྱང་ཀུན་
གྱིས་སྐུ་མདུན་དུ་མི་ཐོན་ཟེར་ནས་རེ་ཞིག་ལྷག །དེ་ལོའི་ཟླ་དྲུག་པའི་ནང་གསེར་
རྟར་སེ་ར་ཡང་སྤྲུལ་མཇལ་དུ་བྱོན། དབུས་གཙང་དུ་ཕེབས་ནས་ཕུར་བུ་སོགས་གཏེར་
རྫ་ས་ལོན་པ་རྣམས་གཟིགས་ཕུལ་ཞུས་པས་ངོ་མཚར་ཆེ་འདུག་སྤྲུལ་འདིས་དཔེ་ཆ་
ཡག་པོ་ཞིག་སྦྱོང་དགོས་མཁར་ཆུར་བྱོན་པ་ལེགས་ཀྱང་དབུས་པ་རྣམས་ཕྲག་དོག་ཆེ་
274

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
བས་གཟོབ་གསུངས། ཁོང་གིས་གུ་དྲག་ཡེ་ཤེས་རབ་འབར་གྱི་དབང་ཞིག་གསུངས་
ནས་རང་ཡུལ་དུ་བསྙེན་མཚམས་ལ་སྡོད་བར་ཆད་ལམ་སེལ་ཞིག་རྡོ་ལ་སྐོས་གསུངས།
ལགས་སོ་ཞུས་ནས་འཁྲུངས་ཡུལ་དུ་ཟླ་བ་གཅིག་གི་བར་སྐུ་མཚམས་ལ་བཞུགས། དེ་
དུས་སྒྲ་ཆེན་པོ་རྣ་བས་མི་བཟོད་པ་ལྟ་བུ་བསྒྲགས་པ་དང་ཤིན་ཏུ་གསལ་བའི་འོད་གཉིས་
འཕྲོ་བའི་རྟགས་མཚན་ངོ་མཚར་བ་བྱུང་། དེ་ལ་འཇིགས་ནས་གུ་རུ་རིན་པོ་ཆེ་ལ་གསོལ་
འདེབས་མཛད་པས་ཅུང་ཞིག་ནས་གུ་རུ་དང་དབྱེར་མེད་དུ་གྱུར་ནས་ཐམས་ཅད་གུ་རུའི་
རོལ་པར་ཤར། དགུང་གྲངས་བཅུ་གཅིག་ཐོག་གསེར་རྟ་བླ་རུང་གི་༧མཁན་ཆེན་ཡིད་
བཞིན་ནོར་བུའི་སྐུ་མདུན་དུ་ཡོངས་རྫོགས་འདུས་པའི་དབང་ཞུ་རུ་བྱོན། སྔར་དབུས་
གཙང་དུ་བྱོན་པའི་ལོ་རྒྱུས་རྣམས་ཞུས་པས་ལེགས་པོ་རེད་གསུངས་ནས་ཐུགས་དགྱེས་
དགྱེས་མཛད། སང་ཉིན་དབང་འགྲེམས་ལ་བྱོན་དགོས་གསུངས་པ་བཞིན་མཆོད་
དཔོན་སྤྲུལ་ཆོས་ཀྱི་ཉི་མས་གསང་དབང་གི་རྫས་གཏད་པ་དགེ་འདུན་པ་སྟོང་ཕྲག་
མང་པོར་བཀྲམ་ཀྱང་ཐོད་པའི་བདུད་རྩི་ཅུང་ཟད་ཀྱང་ཁ་མ་འབྲིས་དེ་ནི་ཁོང་གི་གྲུབ་
རྟགས་ཡིན་ཞེས་རྗེ་བླ་མས་གསུངས། དེ་དུས་མཁན་སྒེག་པའི་མདུན་ནས་རབ་ཏུ་བྱུང་།
རག་པ་བཅུ་དང་བླང་འདས་སོ་དྲུག་སོགས་བཀའ་དྲིན་སྩལ་ཞིང་གཞན་ཡང་ཞལ་ཏ་དང་
བཅས་སྔ་འགྱུར་གྱི་བསྟན་པ་ལ་ཕན་ཐོགས་པ་ཞིག་ཡོང་གསུངས། དེ་ནས་ཁྲོཁོག་ཏུ་
སྤྲུལ་ཨ་རིག་རིན་པོ་ཆེའི་སྐུ་མདུན་དུ་བྱོན། ཁོང་ལ་སྤྲུལ་སྐུ་ཡབ་དང་བཅས་དབུས་
གཙང་དུ་བྱོན་ཚུལ་དང་དབུས་ཕྱོགས་ལྷོ་བྲག་དགོན་དུ་ཕུར་པ་སོགས་གཏེར་རྫས་
རྣམས་ངོས་བཟུང་ཚུལ་དང་གནས་འདིའི་བླ་མ་གསང་སྔགས་ཆོས་འཕེལ་བྱ་བས་ནམ་
སྙིང་གི་སྤྲུལ་སྐུར་ངོས་བཟུང་ཚུལ་སོགས་ཞུས། ཡབ་ནས་ཨ་རིག་རིན་པོ་ཆེར་བུ་འདི་
སྤྲུལ་སྐུ་ཡིན་མིན་མི་ཤེས་པས་ཁྱེད་ཀྱིས་ཐུགས་ཐག་གཅོད་རོགས་ཞུ་ཞུས་པས། ཁོང་
གིས་ཐུགས་དགྱེས་དགྱེས་མཛད་ཅིང་དབུ་ཐོད་གཏུག་ནས་ང་ལའང་ནམ་སྙིང་སྤྲུལ་སྐུ་
275

ཡ་ཆེན་ཆོས་འབྱུང་།
མཇལ་འདོད་ཡོད་གསུངས་ནས་དཀར་ཡོལ་རྟགས་བརྒྱད་ཅན་དང་དར་དཀར་པོ་
བཅས་གནང་ཏེ་སང་ཕོད་འདིར་བུ་ཆུང་ཁྲིད་ཤོག་དོན་ཆེན་པོ་རེ་ཡོད་ད་ལྟ་ང་ལ་ཁྲིག་
ཁྲིག་ཟེར་རྒྱུ་མེད་ཁྱིམ་དུ་མ་འཇོག་བར་ཆད་རེ་ཡོང་ན་ཐང་གསུངས། དེ་ནས་ཉག་འབྱུང་
ཁུངས་དགོན་དུ་ཡི་གེ་བསླབ། དེ་དུས་ཡབ་ལ་ནད་ཚབ་ཆེ་བ་ཞིག་བྱུང་ནས་ཉིན་རེ་ལས་
ཉིན་རེ་ཐུ་བ་བྱུང་ཡབ་ནས་ང་ནི་ནད་འདིའི་ཁ་འོག་ནས་མི་ཐར་ངེས་ཅན་རེད་ཁྱེད་
བཟའ་མི་ཚང་མས་གཏན་ནས་སེམས་སྡུག་བྱེད་མི་ཉན། ཁུ་བོ་ཁྱེད་ཀྱིས་བུ་ཨ་གསང་
འདི་སྤྲུལ་ཨ་རིག་མདུན་དུ་ཁྲིད་དགོས་ད་ལོ་འགྲོ་ཆད་ཡིན་པས་རྫུན་དུ་འགྲོ་མི་རུང་
གསུངས། ཅང་མ་འགོར་བར་ཡབ་དགོངས་པ་རྫོགས། དེ་སྐབས་སྐྱབས་རྗེ་གྲུབ་དབང་
བླ་མ་ཨ་ཁྱུག་རིན་པོ་ཆེ་སྤྲུལ་ཨ་རིག་མདུན་དུ་བྱོན་པ་ན་ཨ་རིག་རིན་པོ་ཆེ་མཆོག་ནས་
འདིར་ནམ་མཁའི་སྙིང་པོའི་སྤྲུལ་སྐུ་ཞིག་བྱོན་ཐལ་ཁྱེད་ཀྱིས་ཨེ་མཇལ་གསུངས། ཁོང་
གིས་མ་མཇལ་གང་ན་བཞུགས་ཞུས་པས། འོ་སྤྲུལ་ངོ་མཚར་བ་ཞིག་འདུག་སང་ཕོད་
འདིར་བྱོན་རྒྱུ་ཡིན་གསུངས། དེའི་ཕྱིས་ལོ་ཡབ་ཀྱིས་ཞལ་ཆེམས་བཞིན་ཁུ་བོ་དང་
ལྷན་དུ་ཁྲོཝཁོག་ཏུ་ཕྱག་ཕེབས། དེ་དུས་སྤྲུལ་ཨ་རིག་མདུན་དུ་མཇལ་བ་ལ་བླ་མ་རིན་
པོ་ཆེ་ཨ་ཁྱུག་མཆོག་ནས་ལམ་སྣ་མཛད་པའམ་ཡང་ན་ཁོང་གི་ཕྱག་བྲིས་མེད་པར་
མཇལ་དཀའ་བས་བླ་མ་རིན་པོ་ཆེ་ཨ་ཁྱུག་མཆོག་གར་བཞུགས་རྩོད་པ་ན་སྐབས་དེར་
ཡ་ཆེན་ན་འཚོགས་པ་ཞིག་གིས་དབུ་བཞུགས་མཛད་འདུག་ཟེར། དེར་རྗེ་བླ་མ་གྲུབ་
དབང་ལུང་རྟོགས་རྒྱལ་མཚན་མཆོག་ལ་ཞུས་ཚེ་ཁོང་གིས་རྟེན་འབྲེལ་ལེགས་སང་ཉིན་
འཚོགས་པའི་གྲལ་དུ་བཞུགས་དང་འགྲོ་ཆོག་གསུངས། ཕྱི་ཉིན་སྤྲུལ་པའི་ཁྱེའུ་ཆུང་
མཆོག་དང་ཁོང་གི་ཁུ་བོ་གཉིས་ལ་རྗེ་གྲུབ་དབང་བླ་མས་ཆིབས་རྟ་གཉིས་གྲ་བསྒྲིགས་
བྱས་ཏེ་ཁྲོ ཐོག་གི་མི་གྲགས་འགའ་དང་བཅས་རྗེ་བླ་མས་ལམ་སྣ་དྲངས་ཏེ་ཨ་རིག་
རིན་པོ་ཆེའི་བཞུགས་གནས་ཁང་རིལ་རི་ཁྲོད་དུ་ཨ་རིག་རྡོ་རྗེ་འཆང་གི་སྐུ་མདུན་དུ་
276

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བདེ་བར་ཕྱག་ཕེབས། རྗེ་འཇམ་དབྱངས་བླ་མ་ལུང་རྟོགས་རྒྱལ་མཚན་མཆོག་དང་
ཁྲོཐོག་གི་མི་གྲགས་རྣམས་ཀྱིས་སྤྲུལ་རིན་པོ་ཆེ་ཨ་རིག་གི་གསུང་ལ་འཁྲུལ་བ་མེད་
གསུངས། རྗེ་བླ་མ་མཆོག་ནས་སྤྲུལ་རིན་པོ་ཆེས་བུ་འདི་སྤྲུལ་སྐུ་ཡང་དག་ཞིག་རེད་
གསུངས་ན་ངེད་ཁྲོཐོག་ནས་ལོན་ཐབས་བྱས་ན་མི་ལེགས་སམ་ཞེས་ཀུན་གྱིས་གྲོས་
བྱས་པས་ཁྲོ ཐོག་མི་གྲགས་ཐམས་ཅད་ཀྱིས་དེ་ལོན་ཐབས་མ་བྱས་ཐབས་མེད་རེད་
ཟེར། སྤྲུལ་ཨ་རིག་མདུན་དུ་མཇལ་བས་ཐུགས་དགྱེས་དགྱེས་མཛད་ཅིང་ཁྱེད་ཅག་
ཁྲོཐོག་ལ་བླ་མ་བཟང་པོ་མེད་པས་འདི་བདག་པོ་གྱིས་དང་ཁྱེད་ཅག་ལ་དོན་ཆེན་པོ་
ཡོད་གསུངས། འཇམ་དབྱངས་བླ་མས་ལགས་སོ་འོ་ན་དེ་རིང་གཟའ་སྐར་འཕྲོད་སྦྱོར་
ཕུན་སུམ་ཚོགས་པ་ཡིན་པས་ཁྱེད་ཀྱིས་ཁྲི་སྟོན་མཛད་དགོས་ཞུས་པས་ཁོང་བྱ་བྲལ་བ་
ཡིན་སྟབས་འབྱོར་པ་ཆེར་མེད་ཀྱང་རྟེན་འབྲེལ་གྱི་མཚོན་ཙམ་དུ་སྤྲུལ་ཨ་རིག་གི་
བཞུགས་ཁྲིའི་མདུན་དུ་སྟན་དཀར་ཞིག་བཏིངས་ནས་བཞུགས་སུ་གསོལ། ན་བཟའ་
དང་སྐུ་གསུང་ཐུགས་རྟེན་ཁྱད་པར་དུ་སྨྱོ་ཤུལ་ལུང་རྟོགས་བསྟན་པའི་ཉི་མའི་ཐུགས་
རྟེན་ཐུབ་སྐུ་ལི་མ་ཞིག་བཅས་གནང་། སྤྲུལ་པའི་ཁྱེའུ་ཆུང་མཆོག་གིས་གཙང་ཕྱོགས་
ནས་རྙེད་པའི་ཛམ་སེར་གྱི་སྐུ་དེ་སྤྲུལ་ཨ་རིག་ལ་གཟིགས་ཕུལ་ཞུས་པས་འདི་ནི་གཏེར་
རྫས་དག་མ་ཞིག་རེད་སྤྲུལ་སྐུ་འདི་སྔགས་པ་ཞིག་རེད་ཨེ་འགྲོ་གསུངས། སྤྲུལ་པའི་ཁྱེའུ་
ནས་དག་མ་ཞིག་རེད་མདུན་དུ་རྟེན་ད
ཆུང་མཆོག་ནས་ཁྱེད་ཀྱི་མདུན་དུ་རྟེན་དགེ་ཚུལ་སློང་བྱེད་རྒྱུའི་ཁས་ལེན་བྱེད་ཞུས་
སྐབས་ཨ་རིག་མཆོག་ནས་ཐུགས་སྤྲོ་མཛད། འཇམ་དབྱངས་བླ་མས་ཁོང་གི་ཡོངས་
འཇམ་དབྱངས་ལ་ལང་ནས་ཁྲོཐོག་གི་
འཛིན་སུས་བྱེད་ཞུས་པས་ཁྱེད་ཡིན་གསུངས། ཉེ་གནས་བསོད་དབང་ནས་ཁྲོཐོག་གི་
སྐྱིད་ཏ་ཡིན་ན་ཞུས་ཚེ་སྤྲུལ་ཨ་རིག་མཆོག་ནས་ཁྲོ༔ཐོག་ཟེར་རྒྱུ་མེད་འཛམ་གླིང་ལ་
ཕན་པའི་འགྲོ་དོན་ཡོད་གསུངས་སོ།། །།
༈ གསུམ་པ། གདམས་ངག་གསན་ཅིང་ལམ་ལ་བསླབ་པས་ཉམས་རྟོགས་རྒྱས་
277

ཡ་ཆེན་ཆོས་འབྱུང་།
ཚུལ་ནི། སྤྱན་རས་གཟིགས་སྤྲུལ་ཁྲོ དགེ་ཨ་རིག་མདུན་ནས་མར་ཤེས་དྲིན་དྲན་
སོགས་བློ་སྦྱོང་གི་གདམས་པའི་སྐོར་མང་ཞིག་གསན། དེ་ནས་ཁྲོ༔ཐོག་སྡེ་པས་མཆོག་
སྤྲུལ་དམ་པ་ཡ་ཆེན་དུ་གདན་དྲངས་པ་ན་ཤ་བ་དཀར་པོ་ཞིག་ཡ་ཆེན་དུ་ཡོང་ནས་ཕྱིར་
རི་ལ་སོང་བས་གྲུབ་དབང་བླ་མ་རྡོ་རྗེ་འཆང་ནས་དེ་ནི་བསྟན་མ་བཅུ་གཉིས་ཀྱིས་སྲུང་
སྐྱོབ་མཛད་པ་ཡིན་པས་རྟེན་འབྲེལ་ལེགས་པོ་འགྲིགས་གསུངས། དགུང་གྲངས་བཅུ་
གསུམ་ཐོག་རིགས་བདག་བླ་མའི་མདུན་ནས་སྔོན་འགྲོ་ཀུན་བཟང་བླ་མའི་ཞལ་ལུང་
དང་མཁན་རིན་པོ་ཆེ་ངག་དབང་དཔལ་བཟང་གི་ཟིན་བྲིས་གསན་ཐོག་བློ་སྦྱོང་ཞག་
བརྒྱ་རུ་བཞུགས་ནས་འབུམ་ལྔ་མཐར་ཕྱིན་མཛད། གཞན་ཡང་སྤྱོད་འཇུག་དང༌། སྡོམ་
གསུམ། རྒྱལ་སྲས་ལག་ལེན་འགྲེལ་པ། ས་སྐྱའི་ཞེན་པ་བཞི་བྲལ། ཐུབ་པ་དགོངས་
གསལ་བདུད་རྩིའི་ཐིགས་པ་ལམ་འབྲས་བུ་དང་བཅས་པ་སོགས་མདོ་སྔགས་ཀྱི་ཆོས་
ཚུལ་མང་དུ་གསན། ཀུན་རིག་དང་ཀྱེ་རྡོར་སོགས་གདོན་ཆ་རྣམས་ཐུགས་ལ་བཟུང་
ཞིང་ཆོ་གའི་ཕྱག་རྒྱ་དང་གར་དབྱངས་སོགས་ལ་མཁས་པར་མཛད། དེ་ནས་ཐུན་མིན་
ནང་གི་སྔོན་འགྲོ་སེམས་ཀྱི་ཁང་བུ་བཤིགས་པའི་གདམས་པ་སོགས་སྙིང་ཐིག་གི་ཁྲིད་
ཀ་ཡོངས་རྫོགས་ཉིན་བཅོ་ལྔ་ཙམ་གྱི་རིང་ལ་རྗེ་གྲུབ་དབང་མཆོག་ནས་སྤྲུལ་དགའ་
ཡིད་བཞིན་ནོར་བུ་མཆོག་ལ་སྔ་དྲོ་ན་བཟའ་བཞེད་ཞོར་དང་སྐུ་རག་འཆིང་ཞོར། དགོང་
ཁ་གཟིམ་ཞོར་སོགས་ཀྱི་སྐབས་སུ་ཁྲིད་ཀ་རྣམས་བཀའ་དྲིན་བསྐྱངས་པས་ཁྲིད་ཀ་
གསུང་བ་དང་དུས་མཉམ་དུ་ཁྲིད་ཀའི་དོན་རྣམས་ཇི་བཞིན་ཐུགས་ལ་འཁྲུངས་པ་བྱུང་
གསུངས། བླ་མར་རྟོགས་འབུལ་ཞུས་པས་ཐུགས་མཉེས་པར་མཛད། སེམས་ཀྱི་མཚང་
བཙལ་དུས་སྣང་སྲིད་ཐམས་ཅད་མེད་སྣང་སྟོང་པའི་གཟུགས་བརྙན་སྐྱེ་འགག་གནས་
པ་དང་བྲལ་བའི་ཉམས་རྟོགས་འཁྲུངས། ཤན་འབྱེད་དང་ལ་ཟླ་རང་གྲོལ་སོགས་ཁྲིད་
རྐང་རེ་རེ་ལ་ཉམས་མྱོང་ཁྱད་པར་ཅན་འཁྲུངས་ཤིང་བླ་མ་ལ་སངས་རྒྱས་དངོས་མཐོང་
278

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གི་ཡིད་ཆེས་དང་དད་པ་སྔར་དང་མི་འདྲ་བ་འཁྲུངས། ཁྱད་པར་དངོས་གཞིའི་རིག་པ་ངོ་
སྤྲོད་སྐབས་བླ་མའི་ཐུགས་དང་རང་སེམས་དབྱེར་མི་ཕྱེད་པར་གཅིག་ཏུ་འདྲེས་ནས་
གདམས་ངག་གཞན་ལ་ཡིད་སྨོན་མི་དགོས་པ་ཁོ་ཐག་ནང་ནས་ཆོད། དེའི་དགུན་ཁ་བླ་
མའི་བཀའ་བཞིན་དུ་ཐོད་རྒལ་ལ་གཟིགས་པས་ཞག་བཅུ་ཙམ་ན་འོད་གསལ་སྒྲོན་མ་
བཞིའི་སྣང་ཉམས་ཤར་བའི་མགོ་བཟུང་སྟེ་ལྷ་སྐུ་ནས་ཚོམ་བུའི་བར་གཞུང་བཞིན་ཤར
ནང་དུ་བདེ་སྟོང་གི་ཡེ་ཤེས་བསམ་གྱི་མི་ཁྱབ་པ་འཁྲུངས། གཞན་སེམས་ཤེས་པའི་
མངོན་ཤེས་དང་སྔོན་གནས་རྗེས་དྲན་སོགས་ཆེས་གསལ་བ་རེ་བྱུང་ཡང་སུ་ལ་ཡང་མ་
གསུངས། ཐོད་རྒལ་གྱི་ཞི་བའི་ལྷ་ཚོགས་ཐམས་ཅད་ལོ་དེར་དབྱིངས་སུ་དག་ཀྱང་ཁྲོ་
བོའི་ལྷ་ཚོགས་རྣམས་ལོ་གསུམ་བར་མ་དག །དེའི་སྐབས་བླ་མ་རིན་པོ་ཆེར་ཞུས་པས་
དེ་རང་སྣང་འོག་མིན་དུ་ཤར་བ་རེད་ཐོད་རྒལ་ལ་དེ་ལས་དག་རྒྱུ་མེད་ཅེས་སྤྲུལ་བསོད་
ནམས་སྙན་གྲགས་ཀྱིས་གསུངས་དར་གསུངས། མཉམ་བཞག་ལ་གཉིས་སྣང་ནུབ་
ཅིང་རྗེས་ཐོབ་སྐབས་བདེན་འཛིན་མེད་པའི་ཉམས་ཞིག་ཤར་འདུག་གསུངས
། དེའི་
རྗེས་སུ་ཀློང་གསལ་སྙིང་པོའི་སྐུ་གསུམ་ཆོ་གའི་དབུ་བཞུགས་མཛདསྐབས་དགོངས་པ་
མི་འགྱུར་བ་ཆོས་ཉིད་ཀྱི་གཟེར་གྱིས་བསྡམས་པའི་ཏིང་འཛིན་རྣམ་གསུམ་ལས་རྒྱུའི་
ཏིང་ངེ་འཛིན་སྐབས་ས་བོན་ལས་འབྱུང་བ་རིམ་བརྩེགས་རྣམས་སྐད་ཅིག་དྲན་རྫོགས་
ཀྱི་ཚུལ་དུ་གཞལ་ཡས་ཁང་རྟེན་དང་བརྟེན་པར་བཅས་པ་ཅིག་ཆར་དུ་བཀྲ་ལམ་མེར་
ཤར་། 
དེ་ནི་སྐྱབས་རྗེ་འཇམ་དབྱངས་བླ་མས་བསྐྱེད་རྫོགས་ལ་གོམས་འདྲིས་ལེགས་པོ་
སོང་བའི་རྟགས་མ་ནོར་བ་རེད་གསུངས། སྐུ་གསུམ་སྒྲུབ་པའི་མཚམས་ལ་བཞུགས་
སྐབས་ཉམས་དང་རྨི་ལམ་ཐམས་ཅད་ན་ཟངས་མདོག་དཔལ་གྱི་རིར་བྱོན་ཅིང་ཨོ་རྒྱན་
གྱི་སློབ་དཔོན་ཆེན་པོ་པདྨ་འབྱུང་གནས་ཞབས་ཀྱིས་མན་ངག་གི་བདུད་རྩི་མང་དུ་
གནང་ཞིང་མཁའ་འགྲོའི་ཚོགས་གྲལ་དུ་འགྲོ་བའི་ཉམས་ཡང་མང་དུ་བྱུང་། སྐུ་
279

ཡ་ཆེན་ཆོས་འབྱུང་།
མཚམས་ལས་གྲོལ་ཞིང་དངོས་གྲུབ་ལེན་ཁར་མཆོད་པ་རྣམ་ལྔའི་ནང་གི་སྣང་གསལ་
མར་མེ་རང་འབར་དུ་སོང་བ་དང་དྲི་བཟང་གི་ངད་པས་ཕྱི་ནང་ཀུན་ཏུ་ཁྱབ་པ་བྱུང་།
སྐབས་ཤིག་ན་སྔོན་གྱི་ཐུགས་བསྐྱེད་དུས་སུ་སྨིན་པའི་སྟོབས་ཀྱིས་བྱང་སེམས་བདག་
ཉིད་ཆེན་པོ་མཁན་མུན་སེལ་མཆོག་མཇལ་འདོད་ཧ་ཅང་ཆེ་བ་ཞིག་བྱུང་དེར་རྟེན་མཁན་
ཨ་བུ་རྒྱལ་དང་ལྷན་དུ་སྐུ་ངལ་ཁྱད་དུ་བསད་ནས་བྱོན་པས་མཁན་རིན་པོ་ཆེ་མུན་སེལ་
ཁོང་གིས་བློ་ལྡོག་རྣམ་བཞི་ནས་བཟུང་གསང་སྔགས་རྫོགས་པ་ཆེན་
གྱི་ཞལ་མཇལ། 
པོའི་བར་ལམ་གྱི་རིམ་པ་མང་དུ་གསུངས། བླ་མ་ལ་ཡིད་ཁྱེད་ཤེས་ཀྱི་དད་པས་ཉམས་
ལེན་སྲང་ལ་གཞོལ་ཞིང་བརྩོན་པ་བསྐྱེད་པས་བླ་མས་གཞན་དང་མི་འདྲ་བའི་དབུགས་
དེ་ནས་རྟོགས་པའི་དབང་ཕྱུག་བླ་མ་ཀར་ཆོས་མདུན་དུ་བྱོན་ཚེ་ཟབ་
དབྱུང་གནང་། 
རྒྱས་ཀྱི་གདམས་པ་མང་དུ་བཀའ་དྲིན་བསྐྱངས། དགུང་གྲངས་ཉི་ཤུའི་དུས་ཡོངས་
རྫོགས་བསྟན་པའི་མངའ་བདག་ཆེན་པོ་སྐྱབས་གཅིག་འཁོར་ལོའི་མགོན་པོ་༧ཆོས་རྗེ་
དམ་པ་ཡིད་བཞིན་ནོར་བུ་འཇིགས་མེད་ཕུན་ཚོགས་འབྱུང་གནས་སམ་ངག་དབང་བློ་
གྲོས་མཚུངས་མེད་དཔལ་བཟང་པོའི་གདན་ས་གསེར་ཐང་བླ་རུང་ལྔ་རིག་ནང་བསྟན་
ཆོས་རྗེ་མཆོག་ལ་རིགས་བདག་གྲུབ་དབང་བླ་མས་ཁྱེད་ཀྱི་མདུན་
སློབ་གླིང་དུ་བྱོན། 
། ཁོང་གིས་དཔེ་
དུ་དཔེ་ཆ་སློབ་ཏུ་འགྲོ་དགོས་ཞེས་བཀའ་མངགས་ཡིན་ཚུལ་ཞུས་པས
ཆ་དེ་ཤིན་ཏུ་ནས་མེད་དུ་མི་རུང་བ་ཞིག་ཡིན། ངེད་རྣམས་ལ་སྤྲུལ་སྐུ་ཞེས་མཚན་ཡག་
པོ་རེ་བཏགས་ཡོད་པས་ཕོ་བླ་བཙོང་མི་ཉན་གཟབ་དགོས་ཁྱེད་ཆེས་སྤྲུལ་སྐུ་ཡར་འགྲོ་
ཞིག་འདུག་པས་ང་རེ་དགའ་ཞེས་ངོ་མཚར་དང་ཞལ་ཏ་མང་དུ་གནང་ཞིང་ཐུགས་
དགྱེས་དགྱེས་དཔེ་མེད་མཛད་ནས་རྗེས་སུ་བཟུང་། ཡིད་བཞིན་ནོར་བུའི་མདུན་ནས་
བླ་མ་ཡང་ཏིག་དང་ཀློང་ཆེན་མཛོད་བདུན་ལས་འགའ་ཞིག་དང་ལྕེ་བཙུན་སྙིང་ཐིག་སྒྱུ་
འཕྲུལ་གསང་སྙིང་སོགས་ཀྱི་དབང་ཁྲིད་དང་གཞན་ཡང་ངེས་སྒྲོན་སོགས་མདོ་སྔགས་
28O

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཀྱི་ཆོས་ཚུལ་མང་ཞིག་གསན། དབུ་མའི་འཛིན་གྲྭར་ཞུགས་ནས་མཁན་ཚུལ་ཁྲིམས་བློ་
གྲོས་མདུན་ནས་འཇུག་པ་རང་འགྲེལ། དབུ་མ་རྒྱན། དབུ་མ་རྩ་བ་ཤེས་རབ། མི་ཕམ་
བརྒལ་ལན་སོགས་གསན། མཁན་ཏེ་པའི་མདུན་ནས་ངེས་སྒྲོན་དང་བསྟན་རྒྱས་སྨོན་
ལམ་དང་། 
གཞན་ཡང་འཛིན་གྲྭ་སོ་སོར་ཞུགས་ནས་མངོན་པ་མཆིམས་ཆེན་དང་མི་ཕམ་
གྱི་མངོན་པའི་འགྲེལ་པ། འདུལ་བ་མདོ་རྩ། མཚོ་ཆེན། སྡོམ་གསུམ་དཔག་སྟེ། ཚད་མ་
རིག་གཏེར། མི་ཕམ་རྣམ་འགྲེལ་འགྲེལ་ཆེན་སོགས་ལ་ཐོས་བསམ་རྒྱ་ཆེར་མཛད།
ཐོས་བསམ་མཛད་ཞོར་བླ་མའི་རྣལ་འབྱོར་དང་བླ་མ་རྒྱང་འབོད་ན་རཀ་བསྐང་
བཤགས་རྫོགས་ཆེན་གཞི་ལམ་འབྲས་བུའི་སྨོན་ལམ་སོགས་ཞལ་འདོན་ཡང་ཆག་མེད་
མཛད། 
མདོར་ན་ཐུན་རེ་དཔེ་གཟིགས་དང་སྐྱོར་སྦྱང་དེ་མིན་ཐུགས་འཛིན་སོགས་ཀློག་
པ་ཐོས་བསམ་དང་། ཐུན་རེ་མན་ངག་སྙིང་པོའི་དོན་ལ་བརྩེ་གཅིག་མཉམ་པར་བཞག་
པ་སོགས་སྤོང་བ་བསམ་གཏན་གྱི་བྱ་བར་བརྩོན་པ་སོགས་སྤོང་ཀློག་གི་བྱ་བར་ཉིན་
མཚན་ལྷོད་མེད་དུ་བཙོན་པར་མཛད། སྐབས་ཤིག་ན་མཆེད་གྲོགས་འགའ་དང་ལྷན་
དུ་རྒྱབ་རིའི་རྩེར་སྐྱོ་བསང་ལ་བྱོན་པས་ལྷོ་ནུབ་མཚམས་ན་ཉག་སྟོད་ཁ་བ་ལུང་རིའི་
དབུ་རྩེ་དང་ཧོར་བཙོ་ཟླའི་རྫ་མགོ་གཟིགས་སྐབས་ཕྱོགས་ཕར་ནང་ན་མཚུངས་མེད་བླ་
མ་རིན་པོ་ཆེ་བཞུགས་ཡོད་ཅེས་རྗེ་བླ་མ་དྲན་པའི་ཐུགས་སྐྱོ་དང་བཅས་སྤྱན་ཆབ་མང་
དུ་བསིལ་ལོ། །གནས་འདི་ཡི་ལྷོ་ནུབ་མཚམས་ཤིག་ན། །རྫ་མཐོན་པོ་གནམ་ལ་སྙེགས་
འདྲ་བ། །དེ་མཐོང་བའི་མོས་ལ་བླ་མ་དྲན། །དྲིན་བསམ་བཞིན་མཇལ་འདོད་བཟོད་
བླག་མེད། །ཅེས་བར་སྐབས་ཀྱི་ཚིགས་སུ་བཅས་པའོ། །
དེ་ནས་རྗེ་བླ་མའི་གདན་ས་ཡ་ཆེན་ཨོ་རྒྱན་བསམ་གཏན་གླིང་དུ་ཕྱགས་ཕེབས
ཁྲོ 
དགེ་བདེ་ཆེན་མདུན་ནས་དྲི་མེད་མཁའ་སྤྱོད་དབང་པོའི་གཏེར་ཆོས་སྐུ་གསུམ་
དགོངས་འདུས་དང་། ལས་རབ་གླིང་པའི་གཏེར་ཆོས་སོགས་ཆོས་བཀའ་མང་དུ་གསན།
281

ཡ་ཆེན་ཆོས་འབྱུང་།
མཁན་ཤེས་རབ་མདུན་ནས་སྒྲུབ་ཐབས་ཀུན་འདུས་གུར་ལྷ་བརྒྱད་ཀྱི་རྗེས་གནང་སོགས་
ས་སྐྱའི་དབང་ཁྲིད་མི་ཉུང་བ་ཞིག་གསན། མཁན་རིན་པོ་ཆེ་ངག་ཆུང་གི་སྤྲུལ་སྐུ་སངས་
རྒྱས་ཚེ་རིང་གི་མདུན་ནས་རིན་ཆེན་གཏེར་མཛོད་དང་བླ་མ་ལུང་རྟོགས་ཚང་དང་
མཁན་ངག་དབང་དཔལ་བཟང་མཆོག་གཉིས་ཀྱི་གདམས་པ་མང་པོ་ཞིག་མནོག་ཆོས་
རྗེ་བླ་མ་བཀའ་དྲིན་ཅན་འཇམ་དབྱངས་ལུང་རྟོགས་རྒྱལ་མཚན་
ཀྱི་ཚུལ་དུ་གནང་། 
གང་ཉིད་ཀྱི་ཞབས་དྲུང་ནས་ས་སྐྱའི་ལམ་དབང་ཞིག་ཞུས་ཚེ་མེ་ཏོག་ཕོག་པའི་ལྷའི་
སྐབས་བླ་མ་དང་ཐུགས་ཡིད་དབྱེར་མེད་དུ་འདྲེས་ནས་གཉིས་འཛིན་གྱི་རྟོག་པ་ཐམས་
ཅད་གཉིས་མེད་ཀྱི་ཀློང་དུ་འགག་ཅིང་རིག་སྟོང་རྗེན་པར་འཆར་བའི་ཉམས་ཞིག་
དེ་ཕྱིན་མངོན་ཤེས་དང་སྐྱེས་རྟགས་སོགས་སྔར་བས་བརྒྱ་བསྒྱུར་གྱིས་ཇེ་
འཁྲུངས། 
གསལ་ལ་སོང་ཞིང་བླ་མ་དང་ལྷག་པའི་ལྷའི་སྣང་བ་དང་ནམ་ཡང་མི་འབྲལ་ཞིང་
སྐབས་སྐབས་སུ་དཔེ་ཆའི་ཚིག་དོན་འགའ་ཞིག་ལ་སྒྲོ་འདོགས་ཅུང་མ་ཆོད་པ་རེ་བྱུང་
སྐབས་ཚིགས་བཅད་རྣམས་དང་ཡི་དམ་གྱི་ལྷ་ལྟ་བ་རྣམས་དབྱེར་མེད་དུ་བསྲེས་ནས་
བཞུགས་སྐབས་ཚིགས་བཅད་ཆ་ཚང་གི་དགོངས་དོན་བདེ་བླག་ཏུ་ལེགས་པར་དུ་
སྐབས་ཤིག་ལ་རྗེ་གྲུབ་དབང་བླ་མ་དང་ལྷན་དུ་མཁན་ཆེན་
རྟོགས་འདུག་གསུངས། 
ཆོས་དབྱིངས་ཁྱབ་བརྡལ་གྱི་མདུན་དུ་ཕེབས་པས་ཁོང་དཔོན་སློབ་གཉིས་ལ་ཐུགས་
དགྱེས་ཚོར་ཚད་མེད་མཛད། སྐྱབས་རྗེ་འཇམ་དབྱངས་བླ་མས་ངས་སློབ་མ་རྣམས་
ལ་ལ་ཞིག་གིས་བྱ་བ་ངན་པ་རེ་བྱེད་ཚེ་ངས་ཆོས་ཀྱིས་སློབ་མ་རྣམས་
སྐྱོང་བའི་སྐབས། 
ལ་ཕན་པ་མི་འདུག་སྙམ་ནས་སེམས་སྐྱོ་བ་རེ་བྱུང་། ཡང་སློབ་མ་བཟང་བ་རྣམས་ཀྱིས་
ཉམས་རྟོགས་སྐྱེས་ཚུལ་རེ་མཐོང་སྐབས་ངས་ཆོས་ཀྱིས་ཕན་ཐོགས་ཀྱིན་ཡོད་འདུག་
བསམ་ནས་དཀའ་ཚེགས་གང་ལའང་མི་ལྟ་བར་ཆོས་བཤད་ཀྱི་ཡོད་ཅེས་ཞུས་ཚེ
མཁན་རིན་པོ་ཆེ་ཆོས་ཁྱབ་ནས་ང་ཡང་དེ་དང་དེ་ལྟ་བུ་ཡིན་ཁྱེད་ཀྱི་གསུང་དེ་རྒྱལ་བའི་
282

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བཀའ་རེད། སྤྱིར་དུས་ཚོད་ངན་པའི་དབང་གིས་སློབ་མ་རྣམས་ལ་དགའ་སྡུག་བྱེད་ཚོད་
མི་འདུག །ཇི་སྐད་དུ། འཁོར་ངན་བྱུར་གྱི་ནོན་པའི་དུས་སུ་ནི། །རྨི་ལམ་གནས་སྐབས་
འདྲ་བས་སྐྱུར་ལ་ཐོངས། །ཞེས་གསུངས་པ་ལྟར་འདུག་ལགས། །ཞེས་གསུངས་སོ། །རྗེ་
འཇམ་དབྱངས་བླ་མ་མཆོག་ནས་ད་ལྟ་ང་ལ་སློབ་མ་རྒྱུན་བཞུགས་སྟོང་ཕྲག་འགའ་རེ་
ཡོད་ཀྱང་དེ་རྣམས་ཀྱི་ནང་ནས་ཉམས་དང་རྟོགས་པ་གང་ས་ཐད་ནས་སྤྲུལ་གསང་
སྔགས་བསྟན་འཛིན་འདི་ལས་ལྷག་པ་གཅིག་ཀྱང་མེད་ལགས་ཞུས་སྐབས་དེ་ལོས་ཡིན་
གསུངས་ནས་ཐུགས་དགྱེས་དགྱེས་མཛད། སྐབས་ཤིག་རིགས་ཀྱི་བདག་ཉིད་ཆེན་པོ་
འཇམ་དབྱངས་ལུང་རྟོགས་རྒྱལ་མཚན་མཆོག་གི་སྐུ་དཀྱིལ་གྱི་ལྷ་ཚོགས་ཡོངས་རྫོགས་
མཇལ་བས་ལྷ་རྟོགས་དབྱེར་མེད་ཀྱི་གནས་ལུགས་གཉུག་མའི་ཡེ་ཤེས་མངོན་དུ་གྱུར་
བས་བླ་མ་ལ་མི་ཕྱེད་པའི་དད་པ་འཁྲུངས། དེ་རྗེས་ཆོས་རྗེ་དམ་པ་ཡིད་བཞིན་ནོར་བུར་
རྟོགས་འབུལ་ཞུས་པས་། ཁོང་གིས་རང་རེ་སྤྲུལ་སྐུ་ཡིན་པས་གོ་ཆོད་པོ་ཞིག་རེད་འདུག་
དེ་འདྲ་དགོས་ནི་རེད་གསུངས་ནས་མངགས་བརྗོད་མང་དུ་གནང་། རྫོགས་ཆེན་བསྟན་
པའི་མངའ་བདག་ས་སྟེང་གྲུབ་པའི་གཙུག་རྒྱན་རིགས་བདག་འཁོར་ལོའི་མགོན་པོ་
གྲུབ་དབང་བླ་མ་ལུང་རྟོགས་རྒྱལ་མཚན་མཆོག་ནས་ད་ནི་ང་ཡང་ལོ་ན་མཐོ་བས་ངའི་
རྒྱལ་ཚབ་ཏུ་སྤྲུལ་གསང་སྔགས་བསྟན་འཛིན་ཁོང་མངའ་གསོལ་མཛད་པ་ཡིན
ཉམས་དང་རྨི་ལམ་དུ་ལྷ་དང་བླ་མས་ལུང་བསྟན་ཀྱང་འདི་ལྟར་ཡོད་གསུངས། །
༈ བླ་མ་ལ་ཕྱག་འཚལ་ལོ། གངས་ཅན་བོད་ཀྱི་རྒྱལ་ཁམས་སུ། །རི་ཀླུང་རྩི་
ཤིང་སྣ་ཚོགས་རྒྱས། །ཆུ་སྟོད་ལས་རབ་ཕྱོགས་ནས་འོང་། །ཆུ་སྨད་དཔལ་ལྡན་ཡུལ་དུ་
བབས། ། གནས་འདི་ཡི་བདག་པོ་སྐྱེས་བུ་རྨིས། །རི་དེ་ཡིས་རྩེ་མོ་ཁ་བས་གཡོགས།
།གནས་དེ་ལ་ཆུ་རྒྱུན་སྣ་ཚོགས་བབས། །དཔྱིད་ཐ་ཆུང་རྩི་ཤིང་སྣ་ཚོགས་རྒྱས། །རྩ་
སྔར་སྐྱེས་གསར་པ་མགོ་བས་མཐོ། །དབྱིངས་ནམ་མཁར་ཐོ་རངས་ཤར་བའི་དུས།
283

ཡ་ཆེན་ཆོས་འབྱུང་།
།ཕྱུགས་སྣ་ཚོགས་རི་ལ་བཀྲམ་པ་རྨིས། །དེ་རྨི་ལམ་བཟང་པོ་ཡིན་སྙམ་ཤར། །ཅེས་
གསུངས་པ་ལ། སློབ་བུ་རྣམས་ཀྱིས་ལུང་བསྟན་གྱི་དོན་རྣམས་གསུང་བར་ཞུ་ཞུས་
སྐབས་བླ་མ་མཆོག་གིས་རྨི་ལམ་བརྡ་བཀྲོལ་གྱི་མགུར་འདི་ལྟར་གསུངས་སོ། །
༈ བླ་མ་ལ་ཕྱག་འཚལ་ལོ། །རྒན་པོ་བདག་གི་རྨི་ལམ་དུ། །གངས་ཅན་བོད་ཀྱི་
རྒྱལ་ཁམས་སུ། །རི་ཀླུང་རྩི་ཤིང་སྣ་ཚོགས་རྒྱས། ། ཕ་རྒན་ལུང་རྟོགས་རྒྱལ་མཚན་གྱི། །
གདུལ་བྱ་སློབ་བུ་རྒྱས་པའི་རྟགས། ། ཆུ་སྟོད་ལས་རབ་ཕྱོགས་ནས་འོང་། །འགྲོ་དོན་
གདུལ་བྱ་རྒྱས་པའི་རྟགས། །ཆུ་སྨད་དཔལ་ལྡན་ཡུལ་དུ་བབས། །སློབ་བུ་དོན་གཉིས་
ལྡན་པའི་རྟགས། །གནས་འདི་ཡི་བདག་པོའི་སྐྱེས་བུ་ནི། །ཐུབ་བསྟན་བསམ་གཏན་
བཟང་པོ་ཡིན། །རི་རྩེ་ཁ་བས་གཡོགས་པ་དེ། །བརྒྱུད་གསུམ་བླ་མའི་མན་ངག་ཡིན། །
གངས་དེ་ལས་ཆུ་རྒྱུན་བབས་པ་དེ། །འགྲོ་དོན་སྨིན་གྲོལ་སྦྱིན་པ་ཡིན། །རྩི་ཤིང་སྣ་
ཚོགས་རྒྱས་པ་དེ། །གདུལ་བྱ་ལོ་ཏོག་རྒྱས་པའི་རྟགས། །རྩྭ་སྔར་སྐྱེས་གསར་པ་མགོ་
འཕང་མཐོ། །ཕ་བས་བུ་ཡི་ལྟ་སྒོམ་མཐོ། །དབྱིངས་ནས་ཐོ་རེངས་ཤར་བ་དེ། །བསྟན་
འགྲོའི་དོན་ཆེན་འགྲུབ་པའི་རྟགས། །ཕྱུགས་སྣ་ཚོགས་རི་ལ་བཀྲམ་པ་དེ། །གདུལ་བྱ་
མཐོ་དམན་རྗེས་འཛིན་རྟགས། །ཞེས་གསུངས་ཤིང་རྗེ་བླ་མ་ཉིད་ནས་བདག་ལ་སློབ་
མ་སྟོང་ཕྲག་བདུན་ལ་ཉེ་བ་ཙམ་ཡོད་ཀྱང་འདི་རྣམས་ཀྱི་ནང་ན་རྒྱལ་ཚབ་སྤྲུལ་སྐུ་ཨ་
གསང་ལས་ལྷག་པའི་ལྟ་དགོངས་མཐོ་བ་གཅིག་ཀྱང་མེད། མངོན་ཤེས་དང་གྲུབ་
རྟགས་ལ་ཚད་གཏན་ནས་བཟུང་རྒྱུ་མི་འདུག་གསུངས། སྤྲུལ་དགའ་ཡིད་བཞིན་ནོར་
བུ་མཆོག་ནས་ལོ་སྔོན་མ་ཞིག་ནས་བདག་ལ་ཀྱེ་རྡོར་གྱི་ལྷ་ཤིན་ཏུ་གསལ་བ་བཞུགས་
ཁྲི་དང་ལྡན་པ་ཞིག་ལོ་གསུམ་གྱི་བར་དུ་མི་འབྲལ་བར་ཤར་བ་ལ་བདག་གིས་ཐོད་
རྒལ་གྱི་རྟགས་ཤིག་རེད་སྙམས་ཀྱང་རྗེ་བླ་མ་མཆོག་ནས་ཐོད་རྒལ་གྱི་རྟགས་མ་རེད
ཐོད་རྒལ་གྱི་ལྷ་ལ་བཞུགས་ཁྲི་ཡོད་མི་དར། འདི་ཡི་དམ་ལྷ་ཡི་ཞལ་གཟིགས་ཡིན་པ་
284

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
འདྲ་གསུངས་སོ།། །།
༈ 
བཞི་པ་ད་ལྟ་སྐུ་འཚོ་ཞིང་གཞེད་ནས་བསྟན་པ་དང་འགྲོ་བའི་དོན་རླབས་ཆེན་
མཛད་ཚུལ་ནི། 
དེ་ནས་བཟུང་རྗེ་རིག་འཛིན་གོང་མ་རྣམས་ཀྱི་ཐུགས་ཀྱི་སྲས་གཅིག་
ཏུ་གྱུར་པ་རིགས་བདག་རྡོ་རྗེ་འཆང་བླ་མ་ཨ་ཁྱུག་མཆོག་ནས། ད་ཕན་ཆད་སྤྱིར་ཆོས་
ཁྲིད་དང་སྙན་བརྒྱུད་ཀྱི་ཁྲིད་ཀ་ཙམ་དུ་མ་ཟད་ཡང་ཟབ་ཐུན་མིན་གྱི་ཁྲིད་ཡིག་ཡེ་ཤེས་བླ་
མའི་ཁྲིད་སྦྱོང་རུ་ཤན་ཐམས་ཅད་ཀྱང་སྤྲུལ་གསང་སྔགས་བསྟན་འཛིན་ཁྱེད་ཀྱིས་མཛད་
དགོས་ཅེས་རྒྱལ་ཚབ་ནོར་བུའི་བཀའ་ལུང་སྤྱི་བོར་བཏགས། །དེ་ཡང་བཤགས་རྒྱུད་
ལས། སྔོན་སྦྱངས་གང་ཟག་ཆོས་ཀྱི་སྤྱན་ལྡན་པ། །དེ་ལ་གཏད་པས་བསྟན་པ་དར་བ་
ཡིན། ། ཞེས་གང་གསུངས་པ་བཞིན་མོས་གུས་ཀྱི་བསམ་པས་ཚིམས་པ། གདམས་ངག་
གི་སརྒ་མ་ལོག་པ། བྱིན་རླབས་ཀྱི་ཚན་ཁ་མ་ཉམས་པ། བརྒྱུད་པ་གསེར་གྱི་ཉག་ཐག་
ལ་དམ་སེལ་གྱི་གཡའ་ཡི་མ་གོས་པ། ཆོས་སྐུ་ཀུན་ཏུ་བཟང་པོ་ནས་དྲིན་ཆེན་གྱི་རྩ་བའི་
བླ་མ་རིན་པོ་ཆེ་མ་ཐུག་གི་བར་གྱི་རྒྱལ་བ་རྫོགས་ཆེན་པའི་རིག་འཛིན་གོང་མ་རྣམས་
ཀྱི་རྒྱལ་ཚབ་དང་། སྟོན་པ་དམ་པ་འདི་རྣམས་ཀྱི་ཐུགས་རྣམ་པར་མི་རྟོག་པའི་ཡེ་ཤེས་
ལས་འཁྲུངས་པའི་མན་ཟབ་ཐེག་པ་ཐམས་ཅད་ཀྱི་རྩེ་རྒྱལ་རྒྱུད་ལུང་མན་ངག་ཐམས་
ཅད་ཀྱི་ཡང་སྙིང་མ་མཁའ་འགྲོ་བྱེ་བ་འབུམ་གྱི་སྙིང་ཁྲག་ཞལ་རླང་ཐོ་ལེ་བ་འཕྲད་
མཆོག་རང་གྲོལ་འོད་གསལ་རྫོགས་པ་ཆེན་པོའི་དོན་གྱི་བསྟན་པའི་མངའ་བདག་ཆེན་
པོར་མངའ་གསོལ་ལོ། །ཐབས་མཁས་ཐུགས་རྗེའི་འཇུག་པ་མི་ཟད་པས། །རླབས་ཆེན་
གཞན་ཕན་འགྲུབ་ལ་དབང་འབྱོར་བ། །ཆོས་ཀྱི་རྒྱལ་པོ་ནམ་མཁའི་སྙིང་པོའི་དཔལ། །
མཛད་ཕྲིན་ཀུན་གསལ་ཡངས་པའི་མཐའ་ལ་ཁྲིལ། །ཅེས་བར་སྐབས་ཀྱི་ཚིགས་སུ་
བཅད་པའོ། །
285

ཡ་ཆེན་ཆོས་འབྱུང་།
དེ་ནས་བཟུང་ཡོངས་ཀྱི་དགེ་བའི་བཤེས་གཉེན་ཆེན་པོ་བདག་ཅག་རྣམས་ཀྱི་
འདྲེན་པ་བླ་ན་མ་མཆིས་པ་ཁྱབ་བདག་འཁོར་ལོའི་མགོན་པོ་༧མཆོག་སྤྲུལ་ཐུབ་བསྟན་
བསམ་གཏན་བཟང་པོ་དཔལ་བཟང་པོ་མཆོག་གི་ཞལ་སྔ་ནས་ཀྱི་གདུལ་བྱ་རིགས་ཅན་
། དེ་ཡང་སྤྲུལ་
གསུམ་གྱི་ཁམས་དང་དབང་པོ་བག་ལ་ཉལ་ཇི་ལྟ་བ་བཞིན་མཐུན་པར
ཨ་རིག་དང་བླ་མ་བཀའ་དྲིན་ཅན་ཨ་ཁྱུག་མཆོག་གཉིས་ཀྱི་ཕྱག་སྲོལ་མ་ནོར་མ་
། དེ་ཡང་སྔོན་འགྲོ་བློ་
འཁྲུལ་བའི་ཐོག་ནས་གདུལ་བྱ་སློབ་མ་རྣམས་སྐྱོང་བར་མཛད
ལྡོག་རྣམ་བཞིས་གཞི་བཟུང་སྟེ་སློབ་མ་གསར་པ་རྣམས་དང་པོར་སྐྲ་བྲེགས་གོས་
བརྗེས་མིང་བརྗེས་བསམ་པ་བརྗེས་བ་སོགས་ཀྱི་ཐོག་ནས་དཔལ་སྤྲུལ་སྔོན་འགྲོ་དང་
དེའི་ཟིན་བྲིས་གཉིས་སྦྲག་མར་ཁྲིད་ཞོར་ཟླ་བ་བདུན་བརྒྱད་ཙམ་གྱི་རིང་འབུམ་ལྔ་
བསགས་སྦྱངས་མཐར་ཕྱིན་དུ་བཅུག །དེ་ནས་ལོ་གཅིག་ཙམ་རིང་ཁྲིད་ཀ་སེམས་ཀྱི་
། དེ་ནས་ཟླ་བ་
ཁང་བུ་བཤིགས་པ་ནས་ལ་ཟླའི་བར་རིམ་པ་བཞིན་སྒོམ་དགོས་པ་ཡིན
གསུམ་པའི་སྐབས་སློབ་མ་གསར་པ་རྣམས་ཀྱི་གཙོས་སློབ་མ་ཡོངས་སུ་རྫོགས་པ་ལ་
འཇམ་མགོན་ས་པཎ་གྱི་དགོངས་པ་ལྟར་དབུ་མ་བའི་ལུགས་ཀྱི་བྱང་ཆུབ་སེམས་སྡོམ་
བོད་ཟླ་༧པའི་ནང་སྣོད་ལྡན་གྱི་སློབ་མ་རྣམས་ལ་སྤྲུལ་དགའ་རྡོ་རྗེ་
གནང་བ་དང་། 
འཆང་མཆོག་ནས་ཁྲིད་ཡིག་ཡེ་ཤེས་བླ་མའི་ཆོས་ཁྲིད་དང་ཁྲིད་སྦྱངས་ཨ་འཛོམས་ཚང་
ནས་བརྒྱུད་པའི་རྗེ་གྲུབ་དབང་བླ་མའི་ཕྱག་སྲོལ་ལྟར་དུ་སློབ་ཚོགས་ཁྲི་ལས་བརྒལ་བ་
ཁྲིད་སྦྱངས་རིག་པའི་རྩལ་དབང་དང་བཅས་པ་རྣམས་ཡང་དག་
ལ་བཀའ་དྲིན་སྐྱོང་། 
པར་གྲུབ་རྗེས་དེ་ནས་སློབ་མ་གསར་པ་རྣམས་སྣོད་ལྡན་དུ་སྒྲུབ་ཕྱིར་ཟླ་བ་བརྒྱད་པའི་
སྐབས་སློབ་མ་གསར་རྙིང་ཡོངས་རྫོགས་ལ་སྙིང་ཐིག་དང་ཀློང་གསལ་གཉིས་ཀྱི་སྨིན་
བྱེད་ཀྱི་དབང་དང་གྲོལ་བྱེད་གདམས་པས་སློབ་མ་རྣམས་ཀྱི་རྒྱུད་སྨིན་པར་མཛད
སློབ་མ་གསར་པ་རྣམས་ལ་ཚད་དང་ལྡན་པའི་ཐོག་ནས་རྒྱུན་ལྡན་ལྟར་ལོ་རེའི་བོད་ཟླ་
286

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
༩པའི་ཚེས་༡༥ནས་བོད་ཟླ་༡ ༢པའི་ཚེས་༢༥བར་ཞག་བརྒྱའི་རིང་རང་རང་གི་ཁྲིད་ཁ་
སྒོམ་པ་དང་ཆབ་ཅིག་མཁན་པོ་ཁག་ནས་སྔོན་འགྲོའི་ཆོས་ཁྲིད་གསུངས་པའི་སྟེང་ནས་
བློ་སྦྱོང་གི་ཉམས་ལེན་བྱེད་དུ་བཅུག །སློབ་མ་རྙིང་པ་རྣམས་ནི་བརྒྱུད་པ་འདིའི་ཕྱག་
སྲོལ་ལྟར་ཞག་བརྒྱའི་ཚེ་ཡེ་ཤེས་བླ་མའི་དངོས་གཞི་ཐོད་རྒལ་གྱི་ཉམས་ལེན་མཛད་
དགོས་པ་ཡིན། མདོར་ན་སྐྱབས་གསུམ་འཛིན་པའི་དགེ་བསྙེན་གྱི་སྡོམ་པ་ནས་བཟུང་
སྡོམ་པ་གསུམ་པོ་རིམ་བཞིན་གནང་ཐོག་དངོས་གཞི་ཐོད་རྒལ་གྱི་ཉམས་ལེན་བར་
ཐུགས་བརྩེ་བ་ཆེན་པོས་ཁྲིད་ཀ་རྣམས་མཐར་ཆགས་སུ་བཀའ་དྲིན་སྩོལ་ཅིང་སློབ་མ་
སོ་སོས་ཐུན་བཞིའི་ཉམས་ལེན་ཚུལ་བཞིན་དུ་བྱས་པའི་སྟེང་ནས་ཉམས་ལེན་ལ་སྒོ་
འདོགས་ཀྱང་གཅོད་དགོས། ཀུན་མཁྱེན་ཆེན་པོས་ཁོ་བོའི་རྗེས་སུ་ཞུགས་པ་རྣམས་
ཀྱིས་བླ་མ་བསྟེན་ཡུན་རིང་དགོས་གདམས་ངག་ཉན་ཡུན་རིང་དགོས་གསུངས་པ་
བཞིན་མ་མཐར་ཡང་ལོ་གསུམ་གྱི་རིང་ཆོས་སྒར་འདི་ཉིད་དུ་བླ་མའི་མདུན་དུ་འདུག་
དགོས་པ་ཡིན། དེ་ཡང་དལ་འབྱོར་རྙེད་དཀའ་དང་འཆི་བ་མི་རྟག་གཉིས་སྲོག་ཏུ་བཟུང་
ཐོག །ཐུགས་མཐུན་ཁྲིམས་གཙང་དང་། སྤོང་ཀློག་གི་བྱ་བ་ལ་ཉིན་མཚན་ཁོར་མོ་ཡུག་
ཏུ་བརྩོན་དགོས་པ་ནི་ཆོས་སྒར་འདི་ཉིད་ཀྱིས་རྩ་བའི་དམ་ཚིག་ཆེན་པོ་ཞིག་ཡིན། རྗེ་
ཉིད་ནས་སློབ་མ་རྣམས་ལ་ཁྱེད་རྣམ་པར་བློ་ལྡོག་རྣམ་པ་བཞིའི་གཞི་མེད་ནས་བཟུང་
ཐོས་བསམ་སྒོམ་སྒྲུབ་ཅི་ལྟ་བུ་བྱེད་ཀྱང་བརྒྱུད་པ་འདིའི་ཕྱག་སྲོལ་མིན། དེ་ལྟ་བུ་མེད་
སོང་བས་སྤྲུལ་ཨ་རིག་རིན་པོ་ཆེའི་ཕྱག་སྲོལ་ཡང་མ་རེད་ལ། བླ་མ་རིན་པོ་ཆེའི་ཕྱག་
སྲོལ་ཡང་མ་རེད། དེ་ལྟ་བུས་བླ་མ་ཁོང་གཉིས་ཀྱི་ཕྱག་སྲོལ་འཛིན་ཐུབ་མེད། བརྒྱུད་
པ་འདིའི་སློབ་མ་རྣམས་ཀྱི་མཚན་ཉིད་ནི་བློ་ལྡོག་རྣམ་པ་བཞི་ལ་བློ་སྦྱོང་ཞིང་འཇིག་
རྟེན་ཆོས་བརྒྱད་ཀྱི་བསམ་པ་ཆེར་མེད་ནི་ཞིག་དགོས་གསུངས། སྤྲུལ་ཨ་རིག་རིན་པོ་ཆེ་
དང་བླ་མ་རིན་པོ་ཆེ་ཨ་ཁྱུག་གཉིས་ཀྱི་ཕྱག་སྲོལ་ནི་ཐོག་མར་དགེ་བ། བར་དུ་དགེ་བ།
287

ཡ་ཆེན་ཆོས་འབྱུང་།
མཐའ་མར་དགེ་བ་ཞིག་མ་གཏོགས་དེ་ལ་ནོར་བ་དང་འཁྲུལ་བ་ཡོད་ནི་མ་རེད་
གསུངས། དེ་ཡང་བློ་ལྡོག་རྣམ་པ་བཞི་དེ་རྩ་བར་བཟུང་བས་རེད་གསུངས། བླ་མ་རིན་
པོ་ཆེས་ཆོས་བརྒྱད་དེ་དང་པོ་ཡག་པ་ལྟ་བུ་ཞིག་རེད་ཀྱང་བར་དུ་ཚིགས་ངན་པ་འདྲ་
ཞིག་རེད་མཐའ་མ་ཆོས་བརྒྱད་དེ་ལ་ངོ་དགའ་ཞིག་མ་གཏོགས་བཟང་པོ་ཞིག་ཡོད་ནི་
མ་རེད་གསུངས་འདུག་ཅེས་བཀའ་སྩལ། དེ་ཡིན་དུས་འོ་ཆ་གས་ཚུགས་ཞིག་འཛིན་
ཐུབ་དགོས་མ་གཏོགས་སངས་རྒྱས་ཀྱི་བསྟན་པ་ཡོད་ཡོད་རེད་དེ་སངས་རྒྱས་ཀྱི་བསྟན་
པའི་སྙིང་པོ་ངོ་མ་འདྲ་དེ་ཁ་སང་དེ་རིང་ནུབ་འགྲོ་ཡོད་རེད་དེ་ཡིན་དུས་ཁྱེད་རྣམས་ཀྱིས་
མ་འཆུག་ཅེས་བླ་མ་བཀའ་དྲིན་ཅན་གྱི་བསྟན་པ་འཛིན་པའི་ཆོས་སྒར་འདིའི་མཁན་
སྤྲུལ་སློབ་མ་དང་བཅས་པ་རྣམས་ལ་བཀའ་གསུང་ནན་པོར་མཛད། དེས་ན་སློབ་མ་
རྣམས་ཀྱི་ཉམས་ལེན་བྱེད་ཚུལ་ཡང་བློ་སྦྱོང་ཚད་ལྡན་དང༌། བསགས་སྦྱང་ཚད་ལྡན་
ཐོག་མཚན་བཅས་ཀྱི་ཞི་གནས་ནས་བཟུང་རིམ་བཞིན་ཁྲིད་ཀ་རྣམས་སྒོམ་དགོས་ཤིང་
ལྷག་མཐོང་གི་ཁྲིད་ཁ་མགོ་བཟུང་བ་ནས་ཐུན་རེར་དཔྱད་འཇོག་སྤེལ་གསུམ་དང་། དད་
པ་དང་མོས་གུས་ཐོག་བླ་མ་ལ་གསོལ་བ་འདེབས་ཤིང་དབང་བཞི་ལེན་པ་སོགས་ཡང་
དག་པར་ཚང་བའི་སྟེང་ནས་ཉམས་ལེན་དགོས་ཚུལ་སོགས་ཐུགས་མི་ཟད་པའི་བརྩེ་
བ་ཆེན་པོས་བཀའ་དྲིན་མཛད། དེ་ཡང་ཇི་སྐད་དུ། དོན་དམ་ལྷན་ཅིག་སྐྱེས་པའི་ཡེ་
ཤེས་ནི། །ཚོགས་བསགས་སྒྲིབ་པ་སྦྱངས་བའི་ལག་རྗེས་དང་། །རྟོགས་ལྡན་བླ་མའི་
བྱིན་བརླབ་ཁོ་ན་ལས། །ཐབས་གཞན་བསྟེན་པ་རྨོངས་པ་ཤེས་པར་གྱིས། །ཅེས་དང་།
ཕྱི་ནང་རྟེན་འབྲེལ་བསྒྲིག་བྱེད་པ། །བླ་མ་དག་ལས་དབང་བཞི་ལེན། །དེ་ཡི་སྡོམ་པ་
གསུམ་ལྡན་གྱུར། །ཅེས་དང་། དངོས་གྲུབ་རྩ་བ་བླ་མ་ལྷ་རུ་མཐོང་། །བྱིན་བརླབ་རྩ་བ་
མོས་གུས་ལམ་དུ་ལོངས། །ཆོས་ཀུན་རྩ་བ་སེམས་ཀྱི་དེ་ཉིད་རིག །ལམ་གྱི་སྲོག་རྩ་
ཟིན་པར་བྱིན་གྱིས་རློབས། །ཅེས་སོགས་ལུང་མང་དུ་མཛད་ཅིང་མདོར་ན་སློབ་མ་
288

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྣམས་ཀྱིས་ཉིན་རེར་ཐུན་བཞིའི་ཉམས་ལེན་དེ་ཅི་ཡིན་འདི་ཡིན་ཙམ་མ་ཡིན་པ་ཐུན་
ཞིག་ཚུགས་ནས་བཟུང་བདག་འཛིན་གཉིས་དང་འགལ་ཐུབ་ནི་ཞིག་ངེས་པར་དུ་
དགོས་ནི་རེད་གསུངས། དེ་བཞིན་རྗེས་ཤན་འབྱེད་མངོན་སུམ་ལ་ཟླ་རང་གྲོལ་སོགས་
དང་། ཀློང་གསལ་རྡོ་རྗེ་སྙིང་པོའི་ཁྲིད་གཞུང་ལྟར་སྒོམ་ཐོག་ནས་ལྟ་བ་འཚོལ་བ་དང་།
མཁན་ཆེན་ངག་དབང་དཔལ་བཟང་ནས་བརྒྱུད་པའི་མན་ངག་ལྟར་ལྟ་ཐོག་ནས་སྒོམ་པ་
འཚོལ་བའི་ཚུལ་གཉིས་གང་ཟག་གི་རང་རང་གི་བློ་ཚོད་དང་མཐུན་པར་རྗེས་སུ་བཟུང་།
སྣོད་ལྡན་གྱི་སློབ་མ་རྣམས་ལ་སྙན་བརྒྱུད་ཀྱི་ཁྲིད་ཁ་བཞག་ཅིང་སྨིན་གྲོལ་དུ་མཛད་པ་
འབུམ་ཕྲག་ལྷག་པ་སྐྱོང་བར་མཛད་པ་ཡིན་ནོ། །
ཇི་སྐད་དུ་མདོ་ལས། ཇི་ལྟར་བར་སྣང་བྱ་རྗེས་མཁས་རྣམས་ཀྱིས། །བརྗོད་པ་
ནུས་མ་ཡིན་བཞིན་མི་མཐོང་བ། །དེ་ལྟར་རྒྱལ་བའི་སྲས་ཀྱི་ས་ཀུན་ཀྱང་། །བརྗོད་མི་
ནུས་ན་ཉན་པར་ག་ལ་ནུས། །ཞེས་དང་། དཔལ་ལྡན་ཟླ་བས་ཀྱང་། འོན་ཀྱང་ཁྱོད་ཀྱི་
གསང་བ་འདི་ནི་བསྙད་བགྱིད་མ་ལགས་སོ། ཞེས་པ་ལྟར། ལམ་མཐོན་པོར་ཞུགས་
པའི་འཕགས་ཆེན་རྣམས་ཀྱི་མཛད་སྤྱོད་ལ་དེ་དང་འདི་ཞེས་བརྗོད་པ་ནི་ནུས་པར་མིན་
མོད། འོན་ཀྱང་གདུལ་བྱ་ཐུན་མོང་བའི་ངོར་མཛད་ཚུལ་ཡང་འདི་ལྟར། ཕྱི་ལོ་
༢༠༠༠ལོའི་བོད་ཟླ་༨པའི་ནང་ཡེ་ཤེས་བླ་མའི་ཁྲིད་སྦྱངས་སྐབས་ཁོང་དཔོན་སློབ་
རྣམས་ལ་སྐུ་པར་ཞིག་བསྒྲོན་པས་སྐུ་པར་ནང་ས་ཆ་དེ་མིན་པ་གཞན་ཞིག་ན་གུར་ཁྱིམ་
དང་སྤང་ལྗོངས་གཞན་ཡང་རི་བོ་ངོ་མཚར་བ་ཞིག་དང་བཅས་དོད། གུར་སྒོ་རུ་ཁྲིད་
སྦྱོང་བའི་སློབ་མ་རྣམས་ཆེས་གསལ་བ་ཞིག་དང་། གུར་དེའི་ཐོག་ན་ཨོ་རྒྱན་ཆེན་པོའི་
སྐུ་གསལ་ལ་མི་གསལ་བ་ཞིག་དོད་པ་བྱུང་བླ་མ་རིན་པོ་ཆེས་དེ་ནི་སྤྲུལ་སྐུའི་གྲུབ་
རྟགས་རེད་གསུངས། ཕྱིས་༢༠༡༢ལོའི་བོད་ཟླ་༡ ༢སྐབས་རྗེ་ཉིད་ནས་སྣོད་ལྡན་གྱི་
སློབ་མ་འགའ་ལ་སྙན་བརྒྱུད་གསུང་གི་ཟིན་བྲིས་གསུང་སྐབས་སྐུ་པར་དེའི་ཐོག་ནས་
289

ཡ་ཆེན་ཆོས་འབྱུང་།
སྐུ་གསུམ་གྱི་ངོ་སྤྲོད་མཛད་སོང་། ཕྱི་ལོ་༢༠༠༢ལོའི་བོད་ཟླ་༤ པའི་ནང་སྙིང་ཐིག་ཡ་
བཞིའི་དབང་གསུང་སྐབས་རྗེ་བླ་མའི་སྐུ་ལུས་གཅིག་ལས་སློབ་མ་རྣམས་ལ་སོ་སོའི་
མཇལ་སྣང་མི་འདྲ་བ་དུ་མ་བྱུང་། དེ་ཡང་སྤྲུལ་ཀརྨ་རྣམ་རྒྱལ་ནས་འོད་ཀྱི་སྐུ་ལ་ཟེར་སྣ་
ཚོགས་འཕྲོ་བ་ཞིག་མཇལ། བླ་མ་ནོར་དབང་ནས་ཀུན་ཏུ་བཟང་པོ་ཞིག་ཏུ་མཇལ། སྤྲུལ་
པདྨ་རིག་འཛིན་ནས་སྤྱན་རས་གཟིགས་སུ་མཇལ་བ་སོགས་མཇལ་སྣང་མི་འདྲ་བ་དཔག་
རྗེ་བླ་མ་མཆོག་མཁན་ཞྭ་གསོལ་བའི་སྐུ་པར་ཞིག་ཞལ་ངོ་ཁྲོདགེ་ཨ་
ཏུ་མེད་པ་བྱུང་། 
རིག་དང་གཉིས་སུ་མེད་པ་ཞིག་གསལ་བར་བྱུང་བ་ནི་ཨ་རིག་རིན་པོ་ཆེའི་བྱིན་རླབས་
དངོས་སུ་ཞུགས་པའི་རྟགས་རེད་གསུངས། བླ་མ་ཡང་ཏིག་གི་དོན་ཁྲིད་སྐབས་བྱེའུ་
ཆུང་ངོ་མཚར་བ་ཞིག་ཕྱག་ནང་དུ་བབས་ཏེ་སྐད་སྙན་མོ་མང་དུ་བསྒྲགས་ནས་སྐར་མ་
༣༠ཙམ་དུ་སྡད། དེ་ནི་རྫོགས་ཆེན་གཞུང་ན་བྱ་མ་སར་ཞེས་ཟེར་བ་དེ་རེད་ཅེས་ཀུན་
གྱིས་ངོ་མཚར་ཞེས་གླེང་། དབང་ལུང་འཇུག་གྲུབ་པའི་ནུབ་མོ་མཚན་ཆུ་ཚོད་༡༠པའི་
ཐོག་ནམ་མཁའ་གཡའ་དག་པའི་དཀྱིལ་ན་ཉི་ཟླ་སྐར་གསུམ་ལྷ་བཟོ་མཁས་པས་རི་མོ་
བྲིས་པ་ལྟ་བུའི་ཆེས་གསལ་བ་ཞིག་སློབ་ཚོགས་ཀུན་གྱིས་མཐོང་བ་བྱུང་། ཉིན་ཞིག་
མཆུག་མདའི་ཚྭ་གཟིམ་ལ་ཕེབས་དུས་རོལ་མོའི་སྒྲ་སྣ་ཚོགས་པ་ཞིག་ནམ་མཁའ་ནས་
གྲགས་པ་དང་འཇའ་འོད་ཀྱིས་ནམ་མཁའ་གང་བ་སོགས་ངོ་མཚར་བསམ་གྱི་མི་ཁྱབ་
པ་བྱུང་། ཕྱི་ལོ་༢༠༠༣ལོའི་བོད་ཟླ་༤པའི་ནང་བདུད་ཀློང་གི་དབང་ལུང་ཡོངས་རྫོགས་
གསུང་སྐབས་སྤྲུལ་དགའ་ཡིད་བཞིན་ནོར་བུའི་སྐུ་ལུས་སྔར་ལྟར་ལྷ་སོ་སོར་སྣང་བ་
དང་འོད་ཀྱི་ཕུང་པོར་གྱུར་པ་ཀུན་གྱིས་མཇལ། དེ་ནི་རྗེ་མར་པ་ལོ་ཙཱའི་ཞལ་ནས་བླ་
མའི་སྐུ་ལུས་ལྷ་སོ་སོར་སྣང་བ་ནི་སློབ་མ་དག་སྣང་ཆེ་བ་དང་། བླ་མས་ཡི་དམ་གྱི་ལྷ་
དངོས་སུ་གྲུབ་པའི་རྟགས་རེད། ཅེས་གསུངས་པ་བཞིན་དུ་ངེས། ལོ་དེའི་སྟོན་ཁར་ཡེ་
ཤེས་བླ་མ་གསུང་སྐབས་རིག་པའི་རྩལ་དབང་གི་དངོས་གཞིའི་རིག་པའི་མེ་ཏོག་
299

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར། །
འཐོར་དུས་ནམ་མཁའ་ནས་མེ་ཏོག་གི་ཆར་བབས་པ་སློབ་ཚོགས་མང་ཞིག་གིས་
མཇལ། དེ་སྐབས་ཁོང་ལ་རྨི་ལམ་དང་འོད་གསལ་གཉིས་ཐ་དད་འབྱེད་མི་ཤེས་པའི་
ངང་ནས་ཞིང་ཁམས་ཀྱི་སྣང་བ་བསམ་གྱི་མི་ཁྱབ་པ་འབྱམས་སུ་ཀླས་ཞིང་། ཞིང་ཁམས་
འདི་རྣམས་སུ་བྱོན་ནས་རྒྱལ་བ་རྣམས་ལ་མཉེས་པའི་མཆོད་པ་འབུལ་ཞིང་གདམས་
ངག་ཞུ་བ་སོགས་བྱུང་། ཡང་སྐབས་རེར་མཚན་མོ་མུན་ནག་གི་དུས་སུ་ཡང་ཉིན་སྣང་
ལྟར་གཟིམ་ཁང་ནང་ཐམས་ཅད་གསལ་སང་ངེ་བའི་སྣང་བས་ཡོངས་སུ་ཁྱབ་པ་བྱུང་།
འདི་འདྲ་ཅི་ཡིན་དགོངས་ནས་ཤོག་བུའི་ངོར་ཡེ་གེར་བྲིས་ནས་བཞག །ནང་པར་
གཟིགས་ཚེ་ཕྱག་བྲིས་རྣམས་ཉིན་པར་བྲིས་པ་ལྟར་འདུག་གསུངས། འདི་ནི་མཁན་
ཆོས་ཁྱབ་ཀྱི་གསུངས་པ་ལྟར། ཁོང་ལ་སྐབས་རེར་ཉིན་མཚན་གྱི་ཁྱད་མི་འདུག་མཚན་
མོའི་སྐབས་སུ་ཡང་ཁོ་བོའི་དུག་པོའི་སྤུ་ཉིན་སྣང་ལྟར་གསལ་འདུག་གསུངས་པ་དང་
དགོངས་ཉམས་གཅིག་ཏུ་མཚུངས་པར་སྣང་། སྐབས་རེ་རྨི་ལམ་གྱི་སྐབས་སུ་འོད་
གསལ་གྱི་སྣང་བར་ཞིང་ཁམས་སྣ་ཚོགས་པ་དང་། ཁྱད་པར་དུ་ཟངས་མདོག་དཔལ་གྱི་
རི་བོ་པདྨ་འོད་ཀྱི་ཕོ་བྲང་དུ་གུ་རུ་པདྨ་འབྱུང་གནས་འཁོར་རིག་འཛིན་རྒྱ་མཚོའི་ཚོགས་
དང་བཅས་པ་འབྲལ་མི་ཤེས་པའི་ཐུགས་སྣང་འཁྲུངས། གཞན་ཡང་ཉིན་དང་རྨི་ལམ་
གྱི་སྐབས་སུ་བརྡ་ཡིག་འདྲ་མིན་རེ་ཡང་བྱུང་། སྐབས་ཤིག་རྡོ་ཁོ་མཁན་ཤེས་རབ་
མཆོག་སྐུ་ཞི་བར་གཟིམས་སྐབས་ཁོང་རྣམས་གདུང་མཇལ་དུ་བྱོན། མཆུག་མདའ་རུ་
ཕེབས་རྗེ་བླ་མ་མཆོག་ནས་ཁོང་གི་ཕེབས་འཁོར་བཀགས་ནས་རླངས་འཁོར་རྗེས་མའི་ཁ་
ལོ་བ་སོགས་ལ་ཁྱེད་རང་ཚོའི་རླངས་འཁོར་ལ་ཉེན་ཁ་རེ་བྱུང་ཡོད་མེད་ལྟོས་གསུངས།
ཁོང་རྣམས་པས་བལྟས་ཚེ་དགག་ས་ཆད་ནས་འགྲོ་རྒྱུ་དཀའ་དཀའ་རེད་འདུག ཀུན་གྱིས་
སྤྲུལ་སྐུས་མ་མཁྱེན་ན་དེ་རིང་ཉེན་ཁ་ཚབས་ཆེན་བཟོ་ཁོ་ཐག་རེད་ཅེས་གླེང་། ཡང་
ནང་ཆེན་ཕྱོགས་སུ་བྱོན་ནས་གནས་ཆེན་རྣམས་ལ་བསང་དང་རི་ཁྲུས་གནང་སྐབས་རིང་
291

ཡ་ཆེན་ཆོས་འབྱུང་།
བསྲེལ་དང་སིནྡྷ་རའི་བདུད་རྩི་སྐུ་དང་ཡིག་འབྲུ་རང་བྱོན་མང་དུ་བྱུང་ཞིང་འཇའ་འོད་
ཀྱིས་ནམ་མཁའ་གང་བ་སོགས་ངོ་མཚར་བ་མང་དུ་བྱུང་བས་མཁན་ཨ་བུ་རྒྱས་སོགས་
སློབ་ཚོགས་ཀུན་ངོ་མཚར་བའི་གནས་ལ་བཀོད། ཕྱི་ལོ་༢༠༠༢ལོར་ཀཿཐོག་དགོན་
པའི་ཚོགས་པ་ཆེན་པོ་ཞིག་གི་མཛད་སྒོ་ལ་ཡ་ཆེན་ཆོས་སྒར་ནས་འདན་སྲས་ཀྱི་རྟོགས་
བརྗོད་འཁྲབ་པར་གདན་ཞུར་བྱུང་། རྗེ་བླ་མ་སྤྲུལ་དགའ་ཡིད་བཞིན་ནོར་བུ་མཆོག་དང་
སྤྲུལ་བཀྲ་ཤིས་བསམ་གྲུབ་བཅས་གྲྭ་རླངས་འཁོར་གང་བྱོན་ལམ་བར་དུ་ཆར་འབབས་
ཞོད་ཆེ་ཚེ་རི་ངོས་ནས་བྲག་རྡོ་མང་པོ་ཞིག་འགྲིལ་ཡོང་སྐབས་སློབ་ཚོགས་རྣམས་
འཇིགས་སྣང་སྐྱེས། དེའི་ཚེ་རྗེ་བླ་མ་མཆོག་གིས་ཕྱག་མཛུབ་གཏད་པའི་མོད་ལ་བྲག་རྡོ་
རྣམས་རང་གར་སྡོད་པ་བྱུང་། དཔོན་སློབ་རྣམས་ལམ་གྱི་ཕར་ཁ་རུ་བྱོན་པ་དང་མཉམ་
དུ་རི་དང་བྲག་རྣམས་ཞིག་ནས་ཉིན་མང་པོར་ལམ་འགག ཐམས་ཅད་ཀྱིས་སྤྲུལ་མཆོག་
སྣང་སེམས་ལ་དབང་འབྱོར་བའི་རྟགས་རེད་ཅེས་དད་གུས་བླ་ན་མེད་པ་ཐོབ། སྐྱབས་རྗེ་
དམ་པ་གྲུབ་དབང་བླ་མས་ཀྱང་སྣང་སྲིད་ཞིང་ཁམས་སུ་ཤར་ཞིང་སྣང་སེམས་ལ་དབང་
འབྱོར་བ་སྤྲུལ་གསང་སྔགས་བསྟན་འཛིན་འདི་རེད་ཅེས་དང་། ཁོང་གིས་ངའི་བསྟན་པ་
སྤྲུལ་སྐུ་ཁོང་ལ་སྔར་ནས་གཏད་པ་ཡིན་ཞལ་གདམས་འདི་ཁོང་ལ་བཀའ་དྲིན་གཏང་
རག་གི་ཚུལ་དུ་ཡིན་གསུངས།
༈ ཞལ་གདམས་ནི་འདི་ལྟར། རང་བཞིན་རྣམ་དག་མཁའ་དབྱིངས་ཀློང་། །སྐུ་
གསུམ་རང་གདངས་མ་འགགས་པ། །རང་རིག་ཆོས་སྐུའི་ངོ་བོ་ཉིད། །ཁྱབ་བདག་རྩ་
བའི་བླ་མ་མཁྱེན། །སྙིང་ནས་བརྩེ་བའི་བུ་མཆོག་ལ། །སྙིང་གཏམ་དམ་པ་བདག་གིས་
སྦྱིན། །མཚོ་སྐྱེས་པདྨའི་ཐུགས་ཀྱི་སྲས། ། ཡང་དག་གྲུབ་པ་མངོན་གྱུར་པ། །ནམ་མཁའི་
སྙིང་པོ་ཞེས་ཀྱང་བྱ། །སྲིད་པ་ཁམས་གསུམ་འཁོར་བ་རུ། ། སྡུག་བསྔལ་གསུམ་གྱིས་མ་
ཁྱབ་མེད། །དེ་ལས་ཐར་འདོད་སེམས་པ་སྟེ། །ངེས་འབྱུང་ཆེན་པོ་ཡིན་ཞེས་གསུངས།
292

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
།རིགས་དྲུག་སེམས་ཅན་ཕ་མ་ལ། །བརྩེ་བས་རྗེས་སུ་སྐྱོང་བ་ནི། །རིན་ཆེན་བྱང་ཆུབ་
སེམས་མཆོག་ཡིན། །སྣང་སྲིད་ཡེ་ནས་སྐུ་དང་ཞིང་། །རྡོ་རྗེ་ཐེག་པའི་ཁྱད་ཆོས་ཡིན།
། སྡེ་སྣོད་རྒྱུད་སྡེ་མ་ལུས་ཀུན། །སོ་སོར་ཉིད་དུ་ཤེས་བྱས་ནས། །རིག་འཛིན་གོང་མའི་
མན་ངག་རྣམས། །གཅིག་ཏུ་དྲིལ་ལ་ཉམས་སུ་ལོངས། ། རྟོགས་པ་ནང་ནས་ཤར་བའི་
ཚེ། །སྣང་སྲིད་སྣོད་བཅུད་སྣ་ཚོགས་རྣམས། །ཆོས་སྐུ་རྒྱལ་པོའི་རང་རྩལ་ལས། །གཞན་
ན་མེད་པའི་ཁོ་ཐག་ཆོད། ། རྒྱ་ཆད་ཕྱོགས་ལྷུང་བྲལ་བ་ལ། ། རྟོག་པའི་ཞེན་འཛིན་རང་གྲོལ་
མཛོད། ། མ་བཅོས་གཉུག་མའི་གཞི་དབྱིངས་ལ། །ཆེད་འཛིན་དམིགས་གཏད་རང་དག་
གྱིས། །ཡོངས་གྲོལ་ཆོས་ཉིད་དག་མཉམ་ལ། །སྤང་བླང་མཚན་མས་མ་བསླད་མཛོད།
།རྒྱུ་འབྲས་ལྷུན་གྲུབ་འདུས་མ་བྱས། །སངས་རྒྱས་གཞན་ནས་མ་ཚོལ་མཛོད། །དེ་
རྣམས་སློབ་བུའི་ཁྲིད་ཚུལ་ལགས། །སྐྱེས་སྦྱངས་བློ་གྲོས་མཚུངས་མེད་ལ། །ཅིག་ཆར་
ཚུལ་གྱི་ཉམས་རྟོགས་རྒྱས། །ཐེག་བརྒྱད་རྟོག་པས་མ་གོས་པའི། །རྫོགས་ཆེན་ཨ་ཏི་ཡོ་
ག་དེ། །སྟོན་པ་བླ་ན་མེད་པ་དང་། །སྤྲུལ་པའི་སྐུ་མཆོག་མཚན་གསོལ་གཉིས། །དེ་
གཉིས་དུས་མཉམ་གཅིག་ཏུ་བྱུང་། །གྲོལ་བྱེད་གདམས་ངག་བསྟན་པ་དང་། །གནས་
ལུགས་རང་ངོ་རྟོགས་པ་གཉིས། །དེ་གཉིས་དུས་མཉམ་གཅིག་ཏུ་བྱུང་། །ཡང་གསང་
མན་ངག་རྟོགས་པ་དང་། །རིག་གདངས་ལྷ་སྐུ་མཐོང་བ་གཉིས། །དེ་གཉིས་དུས་
མཉམ་གཅིག་ཏུ་བྱུང་། །གཟུང་འཛིན་རང་སར་དག་པ་དང་། །སྣང་སྲིད་ཞིང་ཁམས་
ཤར་བ་གཉིས། །དེ་གཉིས་དུས་མཉམ་གཅིག་ཏུ་བྱུང་། །སྒོམ་རྟོགས་ཉམས་ལེན་
མཐར་ཕྱིན་དང་། །སློབ་མ་འདུ་བ་རྒྱས་པ་གཉིས། །དེ་གཉིས་དུས་མཉམ་གཅིག་ཏུ་
བྱུང་། །སྲིད་ཞིར་བློ་གྲོས་རྒྱས་པ་དང༌། །བསྟན་པ་འཛིན་སྐྱོང་བྱེད་པ་གཉིས། །དེ་
གཉིས་དུས་མཉམ་གཅིག་ཏུ་བྱུང་། །དེ་རྣམས་གཅེས་ཕྲུག་ཡོན་ཏན་ལགས། །ཚུལ་
ཁྲིམས་གཙང་མའི་ས་གཞི་ལ། །བྱང་ཆུབ་སེམས་ཀྱི་མེ་ཏོག་འཁྲུངས། །སྨིན་གྲོལ་རྒྱ་
293

ཡ་ཆེན་ཆོས་འབྱུང་།
མཚོའི་འབྲས་བུ་སྨིན། །གདུལ་བྱའི་ནད་རྣམས་ཞི་བར་མཛོད། །རྒྱལ་བསྟན་གངས་རི་
ལྷུན་པོ་ལ། །རྟ་བདུན་འོད་ཀྱི་རེག་བྱ་ཡིས། །ཐུགས་རྗེའི་ཐབས་ཀྱིས་བདུད་རྩིར་བཞུ། །
ཉོན་མོངས་ཚ་གདུང་བསལ་ནས་ནི། །འགྲོ་ལ་བདེ་སྐྱིད་འབྱུང་བར་མཛོད། །སྡེ་སྣོད་
རིན་ཆེན་རྔ་བོ་ཆེར། །ཐོས་བསམ་སྒོམ་པའི་དབྱུ་གུས་བསྣུན། །འཆད་རྩོད་རྩོམ་པའི་
སྒྲ་སྙན་སྒྲོགས། །འགྲོ་རྣམས་ཆོས་ཀྱིས་ཚིམ་པར་མཛོད། །ད་ནི་རང་ཉིད་ན་ཚོད་ཡོལ། །
བཀའ་དྲིན་མཚུངས་མེད་བླ་མ་ཡིས། །ཐེག་བརྒྱད་ལྟ་བས་མ་གོས་པ། །སྐལ་ལྡན་
ལས་ཅན་རྣམས་ལ་ནི། །བསྟན་པའི་རྒྱལ་ཚབ་ཉིད་དུ་གསུངས། ། ཉིན་མཚན་དལ་
ཁོམས་མེད་པ་ཡིས། །བླ་མའི་བཀའ་དྲིན་གསོ་བ་ཡིན། །ད་ནི་འབྱུང་བཞི་སྒྱུ་ལུས་རྒུད། །
དབང་པོ་གསལ་ཉམས་དང་བྲལ་བས། །ཉིད་ལ་བསྟན་པ་གཏད་པ་ཡིན། །སྤྱིར་ན་
རྒྱལ་བསྟན་རིན་ཆེན་དང་། །དགོས་སུ་པདྨའི་རང་ལུགས་མཆོག །ཉིད་ཀྱིས་འཛིན་
སྐྱོང་སྤེལ་གསུམ་མཛོད། །བརྒྱུད་གསུམ་བླ་མའི་མན་ངག་འདི། །དམ་སེལ་གཡའ་ཡི་
མ་གོས་ཡིན། ། ད་དུང་ཟབ་གསལ་མན་ངག་རྣམས། ། ཅི་ཡོད་སྦ་གསང་མེད་པར་
གནང་། ། བླ་མའི་བཀའ་དྲིན་གསོ་བ་ཡིན། །གདུལ་བྱའི་འགྲོ་དོན་བྱེད་པ་ཡིན། །སྐྱེས་
མཆོག་དམ་པའི་མཛད་སྤྱོད་ལགས། །རྨོངས་དང་ལེ་ལོའི་གཞན་དབང་གིས། །རྒྱ་ཆེར་
སྤྲོ་བའི་གོ་སྐབས་བྲལ། །འདི་ཙམ་སྙིང་གི་བུ་ལ་ཕུལ། །འདི་འདྲར་དགོས་པ་གང་ཡོད་
པ༑ ༑དཀོན་མཆོག་རྩ་གསུམ་བྱིན་མཐུ་ཡིས། །རྒྱལ་བསྟན་སྤྱི་དང་བསྟན་འཛིན་
མཆོག །ཁྱད་པར་སྙིང་གི་གཅེས་ཕྲུག་ལ། །ཇི་བཞིན་ཉིད་དུ་འབྱོར་གྱུར་ཅིག །ལས་
འབྲེལ་ཁོ་བོ་ལྟ་བུ་ཡིས། །གཅེས་ཕྲུག་ཁྱེད་ལ་བྱིན་པ་ཡིན། །ཡང་ཤེས་མེད་བདག་གི་
ཁ་ཏ་ལ། །ཉིད་སྐྱེས་མཆོག་དམ་པའི་ཡང་སྤྲུལ་གྱིས། །མཛད་སྤྱོད་རྒྱལ་བའི་བཀའ་དང་
བསྟུན། །དུས་ངན་སྙིགས་མའི་སྐྱེས་འགྲོ་ལ། །ཕན་པ་ཤིན་ཏུ་འབྱུང་དཀའ་བས། །ནམ་
ཡང་སྒོ་གསུམ་བག་ཡོད་མཛོད། །ཐུགས་ལ་བབས་ན་བཀའ་དྲིན་ཆེ། །མ་བབས་
294

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དགོངས་འཚོམས་མེད་པར་ཞུ། །གཅེས་ཕྲུག་གསང་ལོ་ལ་ཕུལ། །ཞེས་གདམས་ཤིང་
དེང་ཕྱིན་ཆད་ཁྱེད་ཀྱིས་སྐྱེ་རྟགས་དང་ལུང་བསྟན་སོགས་གསུངས་དགོས་ཞེས་བཀའ་
འགྲོལ་མཛད། ། དེ་ནས་བཟུང་སྐྱེ་འགྲོ་རྣམས་ཀྱི་མ་འོངས་འབྱུང་འགྱུར་གྱི་བདེ་སྡུག་
དང༌། མ་ཟད་ཚེ་འདས་རྣམས་ལས་ཀྱི་དབང་གིས་གར་ན་གང་སྐྱེས་སོགས་སྔ་ཕྱིའི་
གསང་བ་ཐམས་ཅད་ལ་ལྐོག་ཏུ་མ་གྱུར་བའི་སྤྱན་མངའ་བས། རྗེ་རིགས་བདག་བླ་
མའི་བཀའ་གསུང་བཞིན། ལུང་བསྟན་དང་སྐྱེ་རྟགས་གནང་ཞིང་སྐྱེ་འགྲོ་བསམ་གྱི་མི་
ཁྱབ་པ་ལ་ཕན་བདེ་བླ་ན་མེད་པ་བསྐྲུན་པར་མཛད་དོ། །
དུས་ཕུན་སུམ་ཚོགས་པ་ཕྱི་ལོ་༢༠༡༠ལོའི་བོད་ཟླ་(སྐབས། གནས་ཕུན་སུམ་ཚོགས་
པ་གདན་སྲས་པདྨ་བདེ་ཆེན་ཐང་དུ། སྟོན་པ་ཕུན་སུམ་ཚོགས་པ་རྗེ་ནམ་མཁའི་སྙིང་
པོས། འཁོར་ཕུན་སུམ་ཚོགས་པ་སློབ་ཚོགས་ཁྲི་ཚོ་གསུམ་ལྷག་ཙམ་ལ། ཆོས་ཕུན་
སུམ་ཚོགས་པ་སྔ་འགྱུར་རྙིང་མའི་ཆོས་ཀ་རིན་ཆེན་གཏེར་མཛོད་ཆེན་མོའི་དབང་ཡོངས་
སུ་རྫོགས་པ་ཕུན་སུམ་ཚོགས་པ་ལྔའི་མཚན་ཉིད་ཚང་བའི་ཐོག་ནས་བཀའ་དྲིན་སྐྱོང་
བར་མཛད། འདིའི་སྐབས་སུ་ཡང་ངོ་མཚར་བའི་རྟགས་ཕུན་སུམ་ཚོགས་པ་བྱུང་།
གཞན་ཡང་༢༠༡༢ལོའི་དབྱར་དུས་ནས་དབུ་བཟུང་དབྱར་གྱི་ཚེ་རྗེ་ཉིད་ནས་སློབ་ཚོགས་
ཡོངས་སུ་རྫོགས་པ་ལ་སྔ་དྲོའི་ཆར། རྗེ་གྲུབ་དབང་བླ་མའི་གསུང་འབུམ་རིན་པོ་ཆེའི་
བཀའ་ཁྲིད་སྩལ་ཞིང་། དེ་ཡང་སློབ་མ་གསར་རྙིང་དང་དབང་པོ་རྣོ་རྟུལ་མེད་པ་ཐམས་
ཅད་ལ་རང་རང་གི་ངོ་སྐལ་དང་མཚམས་པའི་ཟབ་རྒྱས་ཆོས་ཀྱི་འཁོར་ལོ་རྒྱ་ཆེར་བསྐོར་
བར་མཛད། ཆོས་འཁོར་སྐོར་བའི་སྐབས་སུ་སློབ་མ་རྣམས་ཀྱི་སྣང་ངོར་རྗེ་གྲུབ་དབང་
བླ་མའི་སྐུར་མངོན་སུམ་དུ་འཇལ་བ་དང་། གསུང་ཡང་བླ་མའི་གསུང་ཇི་བཞིན་དུ་བྱུང་
བ་ཡིན། འབུམ་འགྱུར་ཟླ་བའི་སྨྱུང་གནས་སྐབས་ཤིག་རྗེ་ཉིད་ནས་སློབ་ཚོགས་རྣམས་
ལ་སྡོམ་པ་གནང་བའི་ཚེ་ཆོས་སྒར་ཉེ་འགྲམ་གྱི་ཁྲོ༔ཐར་གྱི་ཡུལ་མི་རྣམས་ཀྱིས་དེ་རིང་
295

ཡ་ཆེན་ཆོས་འབྱུང་།
སྨྱུང་གནས་གསོ་སྦྱོང་གི་སྡོམ་པ་གནང་དུ་བླ་མ་ཨ་ཁྱུག་བྱོན་ཐལ་ཟེར་བ་བྱུང་། གཞན་
ཡང་དེ་དང་འདྲ་བ་མང་དུ་སྣང་། རྗེ་ཉིད་ནས་ཀྱང་དེ་འདྲ་ནི་བླ་མ་དང་དགོངས་པ་
དབྱེར་མེད་གཅིག་ཏུ་གྱུར་བས་ཡིན་གསུངས། ཆོས་ཀྱི་འཁོར་ལོ་བསྐོར་བ་དེ་ཡང་། གོ་
སླ་ལ། རྒྱུད་ལ་ཕན་པ། ཆུད་ཆེ་ལ་བརྒྱུད་པའི་མན་ངག་གི་བྱིན་རླབས་ལྡན་པ། རྫོགས་
ཆེན་རིག་འཛིན་བརྒྱུད་པའི་མན་ངག་གི་ལུས་སྟོབས་ལ། ཇོ་བོ་བཀའ་གདམས་པའི་
གསུང་བགྲོས་ཀྱི་སྲོག་ཞུགས་ཏེ། སྐལ་ལྡན་རྣམས་ལྟ་སྤྱོད་གཙང་མའི་བརྒྱུད་པ་རིན་པོ་
ཆེའི་ལམ་ལ་དཀྲི་བར་མཛད་པ་ཁོ་ན་ཡིན། ཕྱི་དྲོའི་སྐབས་དུས་རྒྱུན་དུ་ཉིན་རེར་སློབ་
མ་བརྒྱ་ཡས་མས་ཙམ་ལ་ཁྲིད་ཀ་མཛད་པ་དང་། དད་ལྡན་བ་རྣམས་ལ་མཇལ་ཁ་
གནང་བ་སོགས། མདོར་ན་ཉིན་མཚན་ཁོར་མོ་ཡུག་ཏུ་བསྟན་པ་དང་འགྲོ་བའི་དོན་ཁོ་
ནར་ཐུགས་གཅིག་ཏུ་ཉེ་བར་གཞོལ་བ་ཡིན། ལོ་གཅིག་གི་ནང་འཁོར་མོར་འབུམ་
འགྱུར་ཟླ་བའི་ནང་ཆོས་སྒར་འདིར་སྨྱུང་གནས་ཆ་བརྒྱད་ཀྱི་སྒྲུབ་པ་ཚུགས་ཤིང་། ཆོས་
གཞིས་ཇོ་སེར་ཡོངས་དང༌། ཕྱོགས་ཁག་ནས་འདུ་བའི་དད་ལྡན་སེར་སྐྱ་རྣམས་ལ་སྨྱུང་
གནས་ཀྱི་སྡོམ་པ་འབྱིན་པ་དང་། མ་ཟད་བཀའ་སློབ་བཀའ་དྲིན་སྐྱོང་བར་མཛད་པ་
དང༌། མཇུག་ཏུ་ཉིན་གཉིས་ལ་ཚོགས་འཁོར་དང་དབང་བསྐུར་གྱི་མཐའ་རྟེན་བཅས་
སྨྱུང་ཆོག་མཇུག་གྲུབ་ཅིང༌། དེ་འཕྲོས་ཉིན་བདུན་གྱི་རིང་ཀློང་གསལ་རྡོ་རྗེ་སྙིང་པོའི་
ལམ་མཆོག་ལ་བསྟེན་ནས་འཕོ་ལུང་སྦྱོང་བ་ཡིན་ནོ། །ནག་པ་ཟླ་བར་སྒར་འདིའི་ཇོ་
སེར་ཡོངས་ལ་ཉིན་གཉིས་ཀྱི་རིང་བྱང་ཆུབ་སེམས་སྡོམ་གནང་བ་དང་། ས་ག་ཟླ་བའི་
ནང་བདེ་ཆེན་ཞིང་སྒྲུབ་ཆེན་མོའི་སྒྲུབ་པ་ཚུགས་ཤིང༌། ཞི་འཇགས་དང་གསར་འབྱོར་
ཡོངས་ལ་ཞིང་སྒྲུབ་ཉིན་བདུན་གྱི་རིང་། རིམ་པ་བཞིན། འོད་དཔག་མེད། སྤྱན་རས་
གཟིགས། མི་འཁྲུགས་པ། སངས་རྒྱས་སྨན་བླ། རྟ་ཕྱག་ཁྱུང་གསུམ། ཚེ་དཔག་མེད་
སོགས་ཀྱི་སྨིན་བྱེད་ཀྱི་དབང་སྐུར་ཟབ་མོའི་བཀའ་དྲིན་སྐྱོང་བ་དང་། སྤྲེལ་ཟླ་བར་རྗེ་
296

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར
ཡབ་སྲས་གཉིས་ལ་བཀའ་དྲིན་ཆེ་བའི་མཆོག་གཅིག་པ།༧སྐྱེས་མཆོག་བླ་མ་ཆོས་རྗེ་
ཡིད་བཞིན་ནོར་བུ་འཇིགས་མེད་ཕུན་ཚོགས་འབྱུང་གནས་དཔལ་བཟང་པོའི་བླ་མའི་
རྣལ་འབྱོར་དང་འབྲེལ་བའི་འདན་སྲས་གཡུ་འོད་འབུམ་མིའི་རྣམ་ཐར་གར་འཆམ་ཀྱི་
སྒྲུབ་པ་ལ། ཞི་རྒྱས་དབང་དྲགས་ཕྲིན་ལས་རྟ་གོན་དང་བཅས་ཉིན་དྲུག་དང་། འཇུག་ཏུ་
ཆོས་ཀྱི་རྒྱལ་པོ་དྲི་མེད་ཀུན་ལྡན་གྱི་རྣམ་ཐར་ཉིན་གཅིག་འཆམས་པ་སོགས་བྱིན་
བརླབ་ཀྱི་གཟི་བྱིན་རབ་ཏུ་དཔལ་འབར་བའི་བླ་མའི་རྣལ་འབྱོར་གྱི་སྒྲུབ་པ་ཉིན་བདུན་
མཛད། དེ་རྗེས་ཡབ་རྗེ་དྲིན་ཆེན་བླ་མ་ས་སྟེང་གྲུབ་པའི་གཙུག་རྒྱན་དཔལ་གདོད་མའི་
མགོན་པོ། ༧གྲུབ་དབང་བླ་མ་རྡོ་རྗེ་འཆང་ཆེན་པོ་མཆོག་དང་། འཕགས་མཆོག་ཕྱག་ན་
པདྨོ་ངུར་སྨིག་གར་གྱི་རྣམ་པར་རྩེན་པ་ཁྲོདགེ་ཨ་རིག་མཆོག་དང་། ཨོ་རྒྱན་དྲག་རྩལ་
གླིང་པ་བཅས་བླ་མ་དམ་པ་དེ་རྣམས་ཀྱི་གདུང་མཆོད་ཀྱི་མཆོད་པ་བླ་ན་མེད་པ་དུས་
གཅིག་ཏུ་འཚོགས་པ་ཡིན། དེའི་རིང་ཡང་བླ་མ་གོང་མའི་ཕྱག་སྲོལ་བཞིན་ཁྱབ་བདག་
འཁོར་ལོའི་མགོན་པོ་རྗེ་གསང་སྔགས་བསྟན་འཛིན་མཆོག་ནས་ཚོགས་ཀྱི་ཇ་སྐོར་
སྐབས། སློབ་ཚོགས་རྣམས་ལ་བཀའ་སློབ་བཀའ་དྲིན་སྐྱོང་བ་ཡིན། ༢༠༡༣ལོའི་བླ་མ་
རིན་པོ་ཆེའི་གདུང་མཆོད་ཉིན་གཉིས་པའི་ཉིན་འཚོགས་ཀྱི་ཇ་སྐོར་སྐབས་རྗེ་བླ་མ་
སྤྲུལ་རྡོ་རྗེ་འཆང་མཆོག་ནས། བླ་མ་བཀའ་དྲིན་ཅན་གྱི་སློབ་ཆེན་མཁན་སྤྲུལ་རྣམས་
ཀྱིས་གཙོས་སློབ་ཚོགས་འདུས་པ་རྒྱ་མཚོར། བླ་མ་བཀའ་དྲིན་ཅན་ལ་དགོང་གཏེར་དུ་
བབས་པའི་ཆོས་རྗེ་ཡིད་་བཞིན་ནོར་བུའི་འདས་རྗེས་སྨོན་ལམ་གྱི་གསུང་གི་གསང་བ་
ཐམས་ཅད་བཀའ་དྲིན་སྐྱོང་བཞིན། དེ་བཞིན་རྗེ་ཉིད་ལ་ཡང་ལོ་སྔ་མའི་ཡེ་ཤེས་བླ་
མའི་སྐབས་སུ་ཐོ་རེངས་དུས་ཚོད་བཞི་དང་ལྔ་གཉིས་ཀྱི་བར་འདས་རྗེས་དེ་དང་འདྲ་
བ་ཞིག་བབས་ཚུལ་དང་། སྐབས་དེར་རྗེ་བླ་མ་ཉིད་ཟངས་མདོག་དཔལ་གྱི་རིར་བྱོན་
ཞིང་། ཞིང་ཁམས་ཀྱི་རྟེན་དང་བརྟེན་པར་བཅས་པ་ཇི་ལྟར་ཡོད་པ་དེ་ལྟར་མངོན་སུམ་
297

ཡ་ཆེན་ཆོས་འབྱུང༌།
དུ་གཟིགས་ཤིང་། ཞིང་ཁམས་དེ་ན་བླ་མ་རིན་པོ་ཆེ་འཁོར་སློབ་རྒྱ་མཚོ་ལྟ་བུས་བསྐོར་
ནས་བཞུགས་པ་ལ་དགོངས་བརྒྱུད་ཀྱི་ཚུལ་དུ་ཆོས་གསན་པ་དང་། གཞན་ཡང་འོད་
གསལ་ངང་ལ། ནམ་མཁར་རྒྱ་གར་གྱི་གྲུབ་ཆེན་བརྒྱད་ཅུ་དང་། བོད་ཀྱི་རྗེ་འབངས་
ཉེར་ལྔ་སོགས་བཀྲ་ལམ་མེར་བཞུགས་པ་གཟིགས། དུས་དེ་ནས་བཟུང་བླ་མ་རིན་པོ་
ཆེའི་གསུང་འདི་དག་ལ་ཆགས་ཐོག་མེད་པ་ཞིག་བྱུང་གསུངས། གཞན་ཡང་
༢༠༡༣ལོའི་བོད་ཟླ་༢བོད་ཚེས་༡༩ཐོ་རེངས་བླ་མ་རིན་པོ་ཆེ་གང་དུ་བཞུགས་པའི་ཞིང་
ཁམས་སུ་བྱོན་ནས་བླ་སློབ་གཉིས་ཆོས་ཀྱི་གྲོ་བ་མཛད་པ་དང་། བླ་མ་མཆོག་ནས་རྗེ་
ཉིད་ལ་ཁྱེད་ཀྱིས་སློབ་མ་སྐྱོང་ལུགས་ཡག་རེད་ཡོད་ཀེ་གསུངས་པ་དང་། ལོ་འདིའི་ཡེ་
ཤེས་བླ་མའི་མཉེན་བཙལ་ཁྲིད་སྦྱོང་ཉིན་གྱི་སྔ་དྲོའི་ཆོས་ཁྲིད་སྐབས་ཡང་སློབ་ཚོགས་
རྣམས་ལ་བཀའ་སྩལ་པ། ད་རང་ང་ཡང་བླ་མ་རིན་པོ་ཆེ་བཞུགས་པའི་ཞིང་ཁམས་སུ་ཐོན་
འདུག ། ཞིང་ཁམས་དེ་ན་འཁོར་བསམ་གྱིས་མི་ཁྱབ་ཡོད་པ་དང་། འཁོར་རྣམས་གར་
འཆམ་ལ་རོལ་བས་རྗེ་ཉིད་ཀྱིས་ཀྱང་རོལ་མོ་ཐིང་གསུམ་དང་བེར་གྱི་ཡུན་ཙམ་གར་
འཆམ་གནང་བ་དང་། སྐབས་འདིར་རྗེ་ཉིད་ནས་འཁོར་འདས་གཉིས་ཀྱི་གྲོལ་འཁྲུལ་
གྱི་གནད་དག་ཡང་དག་པར་དགོངས་ཚུལ་གསུངས། གཞན་ཡང་འཁོར་རྣམས་སྐུ་
གསུམ་གྱི་ཞིང་ན་བདེ་བ་ལ་རོལ་བཞིན་བཞུགས་པ་དང་བདེ་བ་དེ་ཡང་ཕལ་པ་ཞིག་
མིན་པ་བདེ་སྟོང་གཉིས་སུ་མེད་པའི་ཡེ་ཤེས་ཀྱི་ངོར་རོལ་བ། ལྷ་དང་ལྷ་མོ་རྣམས་གར་
ལ་རོལ་བ། དེའི་ངང་ནས་རིག་པ་ཡེ་ཤེས་ཆེན་པོའི་ངོ་བོ་ལ་གནས་པ་ནི་བརྗོད་མི་ནུས་
པ་ཞིག་རེད་གསུངས། ཡང་ནང་གི་རུ་ཤན་གྱི་ཆོས་ཁྲིད་སྐབས་རྗེ་བླ་མ་ནམ་མཁའི་སྙིང་
པོ་མཆོག་ནས་བཀའ་སྩལ་པ། རྗེ་གྲུབ་དབང་བླ་མ་མཆོག་སྐུ་སྙན་བཞེད་པའི་ཚེ་བླ་མ་
མཆོག་གི་སྐུ་མདུན་དུ་བཞུགས་སྐབས་བླ་མ་བཀའ་དྲིན་ཅན་དེ་ཉིད་ཆོས་སྐུ་ཀུན་ཏུ་
བཟང་པོ་མངོན་གསུམ་དུ་མཇལ་བྱུང་། ཐ་མལ་མིའི་རྣམ་པར་ལྟས་ཀྱང་ཆོས་སྐུ་ཀུན་ཏུ་
298

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བཟང་པོ་ལས་གཞན་དུ་ངས་རྩ་བ་ནས་མཐོང་མ་ཐལ། བདེ་སྡུག་བཟང་ངན་ཐམས་
ཅད་ཆོས་ཀྱི་དབྱིངས་ལས་མི་འདའ་བ་ཞིག་རེད། ད་ཁྱེད་རྣམ་པས་བླ་མར་བལྟ་ཚུལ་
ཅི་འདྲ་ཡིན་གསུངས། བླ་མ་དམ་པ་འདི་ནི་སྤྱིར་རྒྱལ་བའི་བསྟན་པ་རིན་པོ་ཆེ་སྤྱི་དང་
ལྷག་པར་གསང་སྔགས་སྔ་འགྱུར་འོད་གསལ་རྫོགས་པ་ཆེན་པོའི་བསྟན་པ་རིན་པོ་ཆེ་
འདི་ཉིད་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་
ཕྱིར་མགོན་པོ་གང་ཉིད་ཀྱི་སྐུ་སྲོག་ལ་ཡང་ཕངས་བ་མེད་པར་བསྟན་འགྲོའི་དོན་དུ་
ཐུགས་ཁུར་བླ་ན་མེད་པ་བཞེས་ཤིང་། ཁྱད་པར་རིགས་ཀྱི་བདག་ཉིད་ཆེན་པོ་༧སྐྱབས་
རྗེ་གྲུབ་དབང་བླ་མའི་ཕྱི་ནང་གསང་གསུམ་གྱི་མན་ངག་ཟབ་མོ་རྣམས་ལས་འཐོར་བ་
བསྡུས། གཅུས་པ་སྲང་། གབ་པ་མངོན་དུ་ཕྱུང་ནས་ཕྱི་རབས་ཀྱི་རྗེས་འཇུག་རྣམས་ཀྱི་
དོན་དུ་ཐུགས་བརྩེ་བ་ཆེན་པོས་བཀའ་དྲིན་བླ་ན་མེད་པ་བསྐྱངས་ཤིང་། འོད་གསལ་
སྙིང་པོའི་བསྟན་པ་རིན་པོ་ཆེ་འདི་ཉིད་ཕྱོགས་ཀྱི་ཐ་གྲུ་ཀུན་ཏུ་ཁྱབ་པར་མཛད་དོ
ཆོས་སྒར་འདི་ཉིད་ན་རྒྱུན་བཞུགས་ཀྱི་མཁན་སྤྲུལ་དགེ་བའི་བཤེས་གཉེན་
རྣམས་ལ་ཡང་སློབ་བུ་རྣམས་ཀྱི་རྒྱུད་ཚོད་ལྟར་གྱི་ཆོས་ཁྲིད་མཛད་དགོས་པའི་བཀས་
བཀོད་གནང་བ་དང་། མ་ཟད་རྗེ་བླ་མ་སྤྲུལ་དགའ་རྡོ་རྗེ་འཆང་མཆོག་ནས་བླ་སློབ་
ཡོངས་ལ་བཀའ་སྩལ་བ། དེང་སངས་རྒྱས་ཀྱི་བསྟན་པ་རིན་པོ་ཆེ་ཉག་ཕྲ་བའི་སྐབས་
སུ་ཚང་མས་མགོ་ལ་མེ་ཤོར་བ་ལྟར་ཐོས་བསམ་སྒོམ་སྒྲུབ་ལ་བརྩོན་དགོས་པ་ཡིན་
ཅེས་གསུངས། དགེ་བའི་བཤེས་གཉེན་རྣམས་ནས་སློབ་མ་རྣམས་ལ་རྒྱུད་ཚོད་ལྟར་
ཆོས་ཁྲིད་གནང་བ། དེ་ཡང་ཡིག་གཟུགས་ནས་བརྩམ་ཏེ་བརྡ་སྤྲོད་ཀྱི་གཞུང་དང༌།
རྒྱལ་སྲས་ལག་ལེན། སྡོམ་གསུམ། སྤྱོད་འཇུག ངེས་སྒྲོན། མ་ཟད་རྒྱུད་གཞུང་དང་།
མན་ངག་སྐོར་རྣམས་སློབ་ཁྲིད་གནང་བཞིན་ཡོད་ལ། གོང་མའི་ཕྱག་སྲོལ་བཞིན་
དགུན་ཟླ་ཞག་བརྒྱའི་རིང་འོད་གསལ་རྫོགས་པ་ཆེན་པོའི་མན་ངག་གི་ཉམས་ལེན་ཁོ་
299

ཡ་ཆེན་ཆོས་འབྱུང་། །
ན་གཙོ་བོར་བྱེད་དུ་བཅུག ། རྗེ་ཉིད་ནས་ཀྱང་སློབ་མ་གསར་པ་རྣམས་ལ་གྲྭ་ཆས་གྱོན་
ལུགས་གྱོན་སྟངས་དང་། ཤོ་ཀ་ལེ་འཛིན་སྟངས་ཡན་ཆོད་ནས་བཟུང་མ་གཅིག་པུའི་བུ་
ལས་ཀྱང་ལྷག་པའི་བརྩེ་སྐྱོང་གནང་བ་ཡིན། མགོན་པོ་མཆོག་ནས་དུས་རྒྱུན་དུ་སློབ་
ཚོགས་རྣམས་ལ་བསྟན་པའི་སྙིང་པོ་འོད་གསལ་རྫོགས་པ་ཆེན་པོའི་མན་ངག་རྣམས་
ཚིག་དང་ཡིད་དཔྱོད་ཀྱི་སྤྲོས་པས་མ་སླད་པར་རྒྱལ་བ་གོང་མ་རྣམས་ཀྱི་དགོངས་པ་ཇི་
ལྟ་བ་བཞིན་ཚང་ལ་མ་ནོར་བ་ཉམས་མྱོང་དམར་ཁྲིད་ཀྱི་སྒོ་ནས་མངོན་སུམ་རང་ཐོག་
ཏུ་མན་ངག་སྙན་བརྒྱུད་རྣམས་མྱོང་ཁྲིད་གནང་བས། ལྟ་བ་འཁྲུལ་མེད་དུ་ངོ་འཕྲོད་
ནས་ཉམས་རྟོགས་ཀྱི་ཡོན་ཏན་རྒྱས་ཤིང་མྱོང་རྟོགས་ཀྱི་གདེངས་ཚད་ཅན་ཤིན་ཏུ་མང་།
ཀུན་མཁྱེན་མི་ཕམ་པས། སྨྱོ་ཤུལ་ལུང་རྟོགས་བསྟན་པའི་ཉི་མ་ལ་བསྔགས་པ་བརྗོད་པ་
རྒྱལ་སྲས་གཞན་ཕན་མཐའ་ཡས་གཤེགས་ཤུལ་དུ་རྙིང་ཕྱོགས་ལ་གོ་བ་ཆགས་
ལས། 
མཁན་རབ་སྨྱོ་ཤུལ་ལུང་རྟོགས་ཡིན་ཅེས་གསུངས་པ་ལྟར། རྗེ་གྲུབ་དབང་བླ་མས་ཀྱང་
སྤྲུལ་དགའ་ཡིད་བཞིན་ནོར་བུ་འདི་ལྟ་བུ་རྒྱ་བོད་གཉིས་ན་མེད་ཅེས་བཀའ་བསྩལ་བ་
ཡང་དོན་ལ་གནས་ཤིང་དེང་ཐུབ་པའི་བསྟན་པ་འདི་ཉིད་འཛིན་སྐྱོང་སྤེལ་གསུམ་
མཛད་པ་ལ་འགྲན་གྱི་དོ་ཟླ་མེད་པ་ཡིན་ནོ། །སྐྱེས་མཆོག་ཁྱེད་འདྲ་དུས་སུ་མ་བྱོན་ན། །
རྫོགས་ཆེན་བསྟན་པ་ཡོད་པར་གྱུར་ཀྱང་ནི། །ཕལ་ཆེར་ཡིད་དཔྱོད་གྲུབ་མཐར་ཕྱོགས་
ཉེ་བས། ། ལེགས་པར་སྟོན་མཛད་མགོན་པོ་ཁྱེད་མིན་སུ། །ཞེས་བར་སྔབས་ཀྱི་ཚིགས་
སུ་བཅད་པའོ། །
གཞན་ཡང་ཁམས་ཕྱོགས་ཀྱི་ཡུལ་གྲུ་ཁག་དཀར་མཛེས། ནང་ཆེན། ལི་ཐང་།
དཔལ་ཡུལ། མགོ་ལོག །གསེར་རྟ་སོགས་རྫོང་ཁག་སོ་སོའི་དད་ལྡན་མང་ཚོགས་
ནས་གདན་ཞུ་ལྟར་ཏུ་དེ་དག་ཏུ་ཕྱག་ཕེབས་ཅིང་། ཐར་འདོད་ཀྱི་སྐལ་ལྡན་འདུས་པ་
རྣམས་ལ་དབང་ཁྲིད་མན་ངག་དང་འཕོ་ལུང་ཚེ་ཆོག་ཅི་རིགས་ཀྱིས་བཀའ་དྲིན་སྐྱོང་བར་
300

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
མཛད་པ་དང༌། དེ་དང་ཆབ་ཅིག་བུ་ཕྲུག་རྣམས་ལ་ཤེས་ཡོན་སློབ་དགོས་ཚུལ་དང༌།
མེས་པོ་དམ་པ་རྣམས་ཀྱི་གཏོད་པའི་གོམ་སྲོལ་ལྟར་ཡ་རབས་སྤྱོད་བཟང་རྣམས་རྒྱུན་
སྐྱོང་དགོས་ཚུལ་སོགས་ཐུགས་བརྩེའི་བཀའ་སློབ་དང་། རྗེ་གོང་མའི་ཕྱག་སྲོལ་ལྟར་
དགེ་བཅུའི་ལུགས་བཟང་གི་སྲོལ་གཏོད་ཅིང་དད་ལྡན་རྣམས་ནས་ཉིན་རེར། མ་ཎི་
བརྒྱ་རྩ་བརྒྱད། སི་དྷི་བརྒྱ་རྩ་བརྒྱད། ཨ་མི་དྷེ་ཝ་བརྒྱ་རྩ་བརྒྱད། ཆག་མེད་དུ་འདོན་
རྒྱུའི་ཁས་ལེན་བྱེད་དུ་བཅུག་པར་མཛད། དད་ལྡན་རྣམས་ནས་ཀྱང་སྤྲུལ་ཨ་སངས་ཀྱི་
བཀའ་སློབ་རྣམས་སེམས་ལ་ཤིན་ཏུ་ཕན་པར་གྲགས། གཞན་ཡུལ་སྡེ་འགའ་ཞིག་ན་ཡུལ་
གྱི་དཔོན་པོ་དང་དགོན་པའི་བླ་སྤྲུལ་ཁག་གི་ལམ་དུ་འཇོག་ཐུབ་ཐབས་བྲལ་བའི་ཤིན་ཏུ་
ཡ་ང་བའི་རྩྭ་ཟ་རྩོད་གླེང་དམག་འཐབ་ཀྱི་བྱ་སྤྱོད་ངན་པ་རྣམས་མགོན་པོ་ཉིད་ཀྱི་ཞི་
འཇགས་མཛད་པ་དང་མ་ཟད་ལོ་ངོ་མང་པོའི་བར་གྱི་ཡུལ་སྡེ་ཕན་ཚུན་གྱི་ས་རྩོད་ཆུ་རྩོད་
མང་དག་ཞིག་ཐུགས་བརྩེ་བ་ཆེན་པོས་དབུ་མའི་ཐབས་ལམ་ལ་བསྟེན་ནས་ལམ་དུ་
འཇོག་པར་མཛད་པས་ཡུལ་ཁམས་ཀུན་གྱིས་ངོ་མཚར་དང་དད་གུས་བླ་ན་མེད་པ་ཐོབ།
དེ་ཡང་རབ་གནས་ཆུ་སྦྲུལ་ལོ་སྟེ་ཕྱི་ལོ་༢༠༡༣ལོའི་ཟླ་བ་༣པའི་ནང་དཔལ་ཡུལ་རྫོང་
ཁོང་འབལ་པ་དང་དགའ་རྗེ་ཡུལ་ཤོག་གཉིས་བར་ས་རྩོད་ཆུ་རྩོད་ཧ་ཅང་ཆེ་བས་
ཕྱོགས་ཁག་གི་མི་དཔོན་བླ་ཆེན་སུས་ཀྱང་ཞི་འཇགས་མི་ནུས་པས་མཐར་ཡ་ང་ཞིང་
འཇིགས་སུ་རུང་བའི་དམག་འཐབ་བྱ་རྒྱུར་ཐག་ཆོད་ནས་བྱ་བ་རྩོམ་ལ་ཉེ་བའི་སྐབས་
ཡུལ་དེ་ཀའི་བླ་མ་དང་དཔོན་པོ་བཅས་ནས་མགོན་པོ་ཉིད་དབྱེན་འདུམ་པར་བྱོན་རྒྱུའི་
རེ་ཞུ་ལྟར་སྐུ་ངལ་ལ་མི་ལྟོས་པར་ཡུལ་གྲུ་དེ་དག་ཏུ་སྐུ་དངོས་སུ་ཕྱག་ཕེབས་ཏེ་ཐུགས་
མི་བཟོད་པའི་བརྩེ་བས་ཡུལ་སྡེ་ཕན་ཚུན་གཉིས་ཀར་ལེགས་ཉེས་ཀྱི་བླང་དོར་དང་།
ཕྲལ་ཕུག་གི་ཕན་བདེ་གང་ལས་འབྱུང་བའི་ཚུལ་སོགས་ཐབས་གང་ལ་གང་འདུལ་གྱི་སྒོ་
ནས་བཀའ་སློབ་བཀའ་དྲིན་སྩལ་བས་རྗེ་ཉིད་ཀྱི་ཐུགས་རྗེའི་བྱིན་རླབས་འགྲོ་བ་འདི་
301

ཡ་ཆེན་ཆོས་འབྱུང་།
རྣམས་ཀྱི་སེམས་ལ་ཞུགས་ནས་འདི་ལྟ་བུའི་ཡ་ང་བའི་འཁྲུགས་རྩོད་ཉེ་བར་ཞི་ནས་
ཡུལ་སྡེ་ཕན་ཚུན་བདེ་བ་ལ་བཀོད་པར་མཛད་པ་དང་། ཁྲོ༔ཐར་གྱི་ཡུལ་ཤོག་ནང་སྨྱོ་
ཤུལ་དང་རྒྱ་ཤོད་ཅེས་པའི་ཡུལ་སྡེ་ཕན་ཚུན་གཉིས་ཀྱི་ནང་ད་སྔ་ལོ་ངོ་བརྒྱ་ཕྲག་ཡས་
མས་ཀྱི་ཚུན་ནས་ས་རྩོད་ཀྱི་གྱོད་གཞི་ཆེན་པོ་ཞིག་ཡོད། །
དེ་ཡང་སྔོན་བྱོན་གྱི་བླ་དཔོན་དུ་མས་བར་འདུམ་མཛད་ཀྱང་ད་བར་ཐག་གཏན་
ཡུལ་སྡེ་གཉིས་ཀྱི་རེ་སྨོན་དང་གསོལ་བ་བཏབ་པ་བཞིན། རབ་གནས་ཆུ་
ནས་མ་ཆོད། 
སྦྲུལ་ལོའི་ཟླ་བ་༢པའི་ནང་རྗེ་བླ་མས་ཐུགས་བརྩེ་བ་ཆེན་པོས་འགྲོ་བ་དེ་རྣམས་ཀྱི་བདེ་
དོན་ལ་གཟིགས་ཏེ་སྐུ་ངལ་ལ་མ་འཛེམས་པར་སྐུ་དངོས་རྩོད་གླེང་ཡོད་སའི་ས་ཐོག་ངོ་
མར་ཕྱག་ཕེབས་ཤིང་ཕན་ཚུན་གཉིས་ཀའི་འདོད་པ་ལྟར་དུ་དབུ་མའི་ཐབས་ལམ་ནས་
རྗེ་ཉིད་ཀྱིས་ས་རྟགས་མཛད་ཅིང༌། སླད་ཕྱིན་ཡུལ་སྡེ་གཉིས་བར་འཐབ་རྩོད་མི་བྱེད་
རྒྱུའི་བཀའ་སློབ་བཀའ་དྲིན་བསྐྱངས་པས་བཀའ་གསུང་ཐམས་ཅད་ལ་དད་ལྡན་ཡུལ་མི་
སྡེ་ཚོགས་ནས་མངོན་པར་བསྟོད་པ་བྱུང་། གཞན་ཡང་དེང་གི་ཆར་ཡང་སྔ་འགྱུར་རྙིང་མ་
བའི་གྲུབ་པའི་རིག་འཛིན་རྣམས་ཀྱི་གཏེར་ཆོས་གསར་པ་རྒྱ་མཚོ་ལྟ་བུ་ལ་གསན་
བསམ་རྒྱ་ཆེར་མཛད་བཞིན་པ་ལགས། དེ་ལྟ་བུའི་མཛད་སྤྱོད་རླབས་པོ་ཆེ་ཐམས་ཅད་
ཀྱང་སྔོན་གྱི་ཐུགས་བསྐྱེད་ཚད་མེད་པ་དུས་སུ་སྨིན་པས་རང་དོན་ཡིད་བྱེད་ཀྱི་དྲི་མ་
ཕན་པ་དང་བདེ་བའི་རྩ་ལག་དམ་པ་རྒྱལ་བའི་བསྟན་པ་
ལས་ཡོངས་སུ་གྲོལ་ནས། 
། ཕན་
རིན་པོ་ཆེ་ཕྱོགས་དུས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པ་དང༌
བཏགས་པ་དང་མ་བཏག་པའི་འགྲོ་བ་སེམས་ཅན་ཐམས་ཅད་ཀྱི་བདེ་དོན་ཉག་གཅིག་
དེང་བཤད་སྒྲུབ་འཁོར་ལོ་གསུམ་སོགས་རྣམ་པར་དཀར་བའི་མཛད་
ཏུ་གྲུབ་པས། 
ཕྲིན་གྱི་འོད་སྣང་གསར་པས་ས་ཆེན་འདི་ཉིད་ཡུག་གཅིག་ཏུ་ཁྱབ་ནས་འགྲོ་དོན་མཛད་
ཁྲོ་དགེ་ཨ་རིག་རིན་པོ་ཆེས་ཁྲོཐོག་ཟེར་རྒྱུ་མེད་འཛམ་གླིང་
དང་མཛད་མུས་སུ་མཆིས། 
302

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ལ་ཕན་པའི་འགྲོ་དོན་ཡོད་ཅེས་ལུང་གིས་བསྔགས་པ་བཞིན་དོན་ལ་གནས། སློབ་མ་
ཡང་རེ་ཟུང་ཙམ་མ་གཏོགས་རྗེ་གྲུབ་དབང་བླ་མའི་སློབ་མ་གང་ཡིན་པ་དེ་རྗེ་ཉིད་ཀྱི་ཀྱང་
སློབ་མ་ཡིན་ཟེར་ཆོག་པ་ཡིན། མདོར་ན་རྒྱ་དཀར་ནག་ཕྱི་གླིང་དང་བཅས་པ་དང་།
བོད་ས་མདོ་དབུས་ཁམས་གསུམ་ན་རྗེ་བླ་མ་གང་གི་སློབ་རྒྱུད་ཀྱིས་མ་ཁྱབ་པ་མེད་
ཅིང་། དེང་གི་ཆར་ཆོས་སྒར་འདི་ཉིད་ནའང་གསུང་སྐྱེས་སློབ་ཚོགས་ཁྲི་ལས་བརྒལ་བ་
ཡོད་ཅིང་། དེ་རྣམས་ཀྱང་བླ་མ་ལ་དད་གུས་ཆེ་ཞིང༌། བླ་སློབ་ཕན་ཚུན་ཐུགས་མཐུན་
པ་དང་། ཁྲིམས་གཙང་བ། སྤོང་ཀློག་གི་བྱ་བ་ལ་བརྩོན་པས་ཉམས་དང་རྟོགས་པའི་
ཡོན་ཏན་གྱི་ཐུགས་རྒྱུད་ཕྱུག་པ་ཕལ་ཆེ་བ་ཡིན། མ་ཟད་སྐྱབས་རྗེ་གོང་མའི་ཐུགས་
སྲས་བུ་ཆེན་རྣམས་ཀྱིས་ཀྱང་ཡབ་སྲས་གཉིས་ཁྱད་མེད་པར་རྗེ་ནམ་མཁའི་སྙིང་པོའི་
ཞབས་པད་གཙུག་ཏུ་བསྙེན་ཅིང་ཅི་གསུང་གི་བཀའ་བཞིན་སྒྲུབ་ནས་བསྟན་པ་འདི་ཉིད་
འཛིན་སྐྱོང་སྤེལ་གསུམ་གྱི་ལས་ལ་གཞོལ་ཞིང་རྗེ་ཉིད་དང་འབྲལ་མེད་དུ་བཞུགས
མདོར་ན་རྒྱལ་བསྟན་སྤྱི་དང་བྱེ་བྲག་སྐྱབས་རྗེ་གྲུབ་དབང་བླ་མའི་བཀའ་སྲོལ་ཕྱིན་ཅི་
མ་ལོག་པའི་རང་ལུགས་སྐྱོང་བ་ལ་མི་འཕྲོག་པའི་མཁྱེན་རབ་མངའ་ཞིང་། ས་སྟེང་
གྲུབ་པའི་ཁྱུ་མཆོག་གཅིག་པུ་མན་ངག་དོན་གྱི་སློབ་དཔོན་ཆེན་པོ། སྣང་བཞིའི་ལམ་
མཆོག་ཕར་མཐར་སོན་ཅིང་འཇའ་ལུས་འཕོ་ཆེན་གྱི་གོ་འཕང་ལ་མངའ་དབང་འབྱོར་
བའི་དོན་གྱི་རིག་པ་འཛིན་པ་ཆེན་པོ་བདག་ཅག་གི་དྲིན་ཅན་རྩ་བའི་བླ་མ་བཀའ་དྲིན་
མཚུངས་ཟླ་དང་བྲལ་བ་དཔལ་མགོན་བླ་མ་དམ་པ་མཆོག་འདི་ཉིད་ཀྱི་རྣམ་པར་ཐར་
པ་རྒྱ་མཚོ་ལྟ་བུ། ནམ་མཁའ་ལྟ་བུ། ནོར་བུ་ལྟ་བུ། ཆོས་དབྱིངས་ལྟ་བུ། རྒྱ་ཆེ་ལ་
གཏིང་ཟབ་པ། དྲི་མ་ཐམས་ཅད་དང་བྲལ་བ། སྒྲ་དང་ཚིག་གི་ཡུལ་ལས་རིང་དུ་འདས་
པ་བསམ་མེད་གཉིས་མེད་རྟོགས་ཏུ་མེད་པ་འཕགས་ཆེན་གྱི་རྒྱལ་བ་རྣམས་ཀྱི་ཐུགས་
རྣམ་པར་མི་རྟོག་པའི་ཡེ་ཤེས་ཁོ་ནའི་སྤྱོད་ཡུལ་ལས་སྐྱེ་བོ་ཕལ་པ་རྣམས་ཀྱིས་དེ་དང་
303

ཡ་ཆེན་ཆོས་འབྱུང་།
འདི་ཞེས་རྡུལ་ཙམ་ཡང་མཚོན་པར་མི་ནུས་མོད། དགེ་བ་སྒོམ་ཕྱིར་བདག་གི་དད་པའི་
ཤུགས། དེ་དག་གི་ཡང་རེ་ཞིག་ཕན་འགྱུར་ན། །བདག་དང་སྐལ་བ་མཉམ་པ་གཞན་
གྱིས་ཀྱང༌། །ཅི་སྟེ་དེ་དག་མཐོང་ན་དོན་ཡོད་གྱུར། །གསུངས་པ་བཞིན་རྗེ་བླ་མའི་
བཀའ་དྲིན་གསོ་བ་དང་། རང་ཉིད་བསོད་ནམས་གོང་དུ་འཕེལ་བ་དང་། རང་དང་
སྐལ་བ་མཉམ་པའི་འགྲོ་བ་རྣམས་ལ་གཅིག་ཏུ་སྨན་སླད་དུ། དཔལ་ལྡན་བླ་མ་དམ་
པའི་རྣམ་པར་ཐར་པ་བྱིན་རླབས་མྱུར་འཇུག་ཐོག་མར་དགེ་བ། བར་དུ་དགེ་བ།
མཐའ་མར་དགེ་བ། ཡོངས་སུ་དག་ཅིང་བཀའ་དང་མཐུན་པ་དེ་ཉིད་རེ་ཞིག་སྤྲོས་ཟིན་
དཔལ་ལྡན་བླ་མའི་སྐུ་ཚེ་དང་བསོད་ནམས་གཞོམ་ཞིག་མེད་པ་རྡོ་རྗེ་
པ་ཡིན་པས། 
ཆོས་བདུན་གྱི་ངོ་བོར་བརྟན་པ་དང་། མཛད་པ་ཕྲིན་ལས་ཐམས་ཅད་ཡར་ངོའི་ཟླ་བ་
དང་དབྱར་གྱི་ཆུ་གཏེར་བཞིན་གོང་ནས་གོང་དུ་འཕེལ་བའི་མཐུན་གྱུར་དཀར་ཕྱོགས་
སྐྱོང་བའི་ལྷ་དང་། འཕགས་མཆོག་ཚེ་ཡི་ལྷ་ཚོགས་རྣམས་དང་། གཞན་ཡང་བཀའ་སྲུང་
དམ་ཅན་རྒྱ་མཚོས་ནམ་ཡང་གཡེལ་བ་མེད་པར་གྲོགས་མཛོད་ཀྱི། ད་ནི་གསང་ཆེན་སྔ་
འགྱུར་རྫོགས་པ་ཆེན་པོའི་རིག་འཛིན་བརྒྱུད་པ་འདི་རྣམས་ཀྱི་རྣམ་ཐར་པ་རིག་པའི་རང་
སྒྲ་ཞེས་བྱ་བ་འདི་ཉིད་རེ་ཞིག་རྫོགས་སོ།། །།
འདི་ན་ནོངས་པའི་ཚོགས་ཅི་མཆིས་པ་ཐམས་ཅད་བླ་མ་རྒྱལ་བ་ཞི་ཁྲོའི་ལྷ་
ཚོགས་དང་། དམ་ཅན་ཆོས་སྲུང་རྣམས་ཀྱི་སྤྱན་སྔར་ཐོལ་ལོ་བཤགས་སོ། ། འདི་ལྟར་
བགྱིས་པའི་རྣམ་དཀར་དགེ་བའི་ལེགས་བྱས་རྣམས་ཀྱིས་སྤྱིར་རྒྱལ་བའི་བསྟན་པ་རིན་
པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པ་
ལྷག་པར་རྗེ་བླ་མ་ཡབ་སྲས་གཉིས་ཀྱི་བསྟན་པ་རིན་ཆེན་གསེར་གཙོ་ལྟ་བུ་འདི་
དང་། 
། དེ་
ཉིད་འཇིག་རྟེན་གྱི་ཁམས་ཀུན་ཏུ་ཉི་མའི་སྣང་བ་བཞིན་ཡོངས་སུ་གསལ་བ་དང་
། རང་
འཛིན་སྐྱེ་མཆོག་རྣམས་སྐུ་ཚེ་བརྟན་ཅིང་ཐུགས་བཞེད་ལྷུན་གྱིས་འགྲུབ་པ་དང་
304

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གི་ཚེ་འདིའི་ཕ་མས་གཙོ་བྱས་མཁའ་ཁྱབ་སེམས་ཅན་ཐམས་ཅད་གནས་སྐབས་བདེ་
བ་རྫོགས་ལྡན་གྱི་དཔལ་ལ་ལོངས་སྤྱོད་པ་དང་། མྱུར་བ་ཉིད་དུ་མངོན་པར་རྫོགས་
པར་འཚངས་རྒྱ་བའི་རྒྱུ་དམ་པར་གྱུར་ཅིག་གུ།། །།
སླར་སྨྲས་པ།
རྒྱལ་བ་གོང་མའི་གཤེགས་ཤུལ་མན་ངག་མཛོད། །
མདོ་རྒྱུད་རྒྱ་མཚོའི་བཅུད་མཆོག་རིན་པོ་ཆེ། །
ཐར་ལམ་བགྲོད་པ་རྣམས་ཀྱི་མིག་ཡིན་པས། །
ཐུགས་ཀྱི་གཏད་ས་འདི་ཉིད་མཛད་པ་རིགས། །
རྣམ་ཐར་འདི་རྣམས་ཕལ་གྱི་གཏམ་རྒྱུད་དང་། །
ཀུན་ཏུ་མཚུངས་མིན་འཕགས་ཆེན་རྒྱལ་བའི་ས།
མངོན་དུ་གྱུར་པ་རིག་འཛིན་བརྒྱུད་པ་ཡི། །
གསང་གསུམ་ཡོན་ཏན་གསལ་བའི་མེ་ལོང་ལགས། །
ཨེ་མ་རྨད་བྱུང་རྣམ་ཐར་རེ་རེས་ཀྱང་། །
དད་པའི་སྤུ་ལོང་གཡོ་ཞིང་མཆི་མ་དཀུ། །
འདི་ལྟའི་གནད་ལ་ཡང་དག་ཐུགས་གཞོལ་ན། །
རང་བྱུང་རིག་པའི་བླ་མ་སུས་མི་མཇལ། །
305

ཡ་ཆེན་ཆོས་འབྱུང་།
སྣ་མང་གྲུབ་མཐའི་ཚིག་སྒྲོས་རྟོག་གེའི་གཞུང་། །
རིང་དུ་མང་ཐོས་དོན་གནད་ཟིན་དཀའ་ཡང་། །
འདི་ལྟའི་མན་ངག་གནད་ཙམ་གོ་བ་ཡིས། །
ངེས་པ་བརྙེས་ལ་བློ་བདེའི་ཡོན་ཏན་འབྱུང་། །
སྔོན་བྱོན་དམ་པའི་ལེགས་བཤད་རིན་པོ་ཆེར། །
ཐོས་བསམ་སྒོམ་པའི་བྱ་བ་ཕྲ་ན་ཡང་། །
བླ་མའི་མན་ངག་ཐོས་པའི་དགའ་སྟོན་དུ། །
བསམ་ནས་དད་སྤྲོའི་སྣང་བས་འདི་བྱས་སོ། །
ཀུན་བཟང་གདོད་མའི་མགོན་པོའི་ཐུགས་ཀྱི་བཅུད། །
ཀུན་མཁྱེན་བླ་མའི་གཞུང་བཞིན་ལེགས་རྟོགས་ཤིང་། །
ཀུན་རྟོག་འཁྲུལ་པ་དབྱིངས་སུ་ཟད་ནས་སུ། །
ཀུན་མཁྱེན་བླ་མ་མཆོག་དང་མཚུངས་པར་ཤོག །
ཐུབ་བསྟན་མཛེས་པའི་རྒྱན་གྱུར་པདྨ་འབྱུང་། །
བསམ་གཏན་ཞི་ལ་གཞོལ་མཁས་གྲུབ་དབང་རྗེའི། །
བཟང་པོའི་ཕྲིན་ལས་སྤེལ་ལ་ཟླ་བྲལ་བ། །
དྲིན་ཅན་བླ་མའི་ཞབས་པད་ཡུན་འཚོ་ཤོག །
306

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
རྣམ་དཀར་དགེ་འདིས་སྐྱེ་ཞིང་སྐྱེ་བའི་ཕྲེང་། །
མཚུངས་མེད་བླ་མས་དགྱེས་ཤིང་རྗེས་བཟུང་ནས། །
རང་སེམས་བླ་མའི་ཐུགས་དང་དབྱེར་མེད་ཅིང་། །
བསྟན་འགྲོའི་བྱ་བ་རླབས་ཆེན་འགྲུབ་ནུས་ཤོག །།
ཅེས་སྨོན་པ་བཟང་པོ་དང་བཅས་གུ་རུ་ཡབ་ཡུམ་གྱིས་ལུང་གི་ཟིན་པའི་སྒྲུབ་པའི་གནས་མཆོག་དཔལ་
ཡ་ཆེན་ཨོ་རྒྱན་བསམ་གཏན་གླིང་ཞེས་ཉམས་དགའ་བའི་ཆོས་སྡེ་ཆེན་པོ་དེ་ཉིད་དུ་༧ རྗེ་གྲུབ་དབང་བླ་མ་ཡབ་
སྲས་གཉིས་ཀྱི་ཞབས་རྡུལ་དྲི་མ་མེད་པ་སྤྱི་བོས་ལེན་པའི་སྙོམ་ལས་པ་ཨརྱ་དེ་བར་འབོད་པ་དེས་རབ་གནས་
ཤིང་རྟ་ལོའི་ཆོ་འཕྲུལ་ཟླ་བའི་དཀར་ཕྱོགས་རྫོགས་པ་གཉིས་པར་རྫོགས་པར་བགྱིས་པ་འདིས་ཀྱང་བསྟན་པ་
དང་འགྲོ་བའི་དོན་དུ་ཕན་ཐོག་པར་ཤོག་ཅིག །དགེའོ།། དགེའོ།། དགེའོ།།
སརྦ་མངྒ་ལཾ།
307

ཡ་ཆེན་ཆོས་འབྱུང་།
བརྒྱུད་པའི་གསོལ་འདེབས་བཞུགས་སོ། །
ཨེ་མ་ཧོ། རྒྱ་ཆད་ཕྱོགས་ལྷུང་བྲལ་བའི་ཞིང་ཁམས་ནས། །དང་པོའི་སངས་རྒྱས་
ཆོས་སྐུ་ཀུན་ཏུ་བཟང་། །ལོངས་སྐུ་ཆུ་ཟླའི་རོལ་རྩལ་རྡོ་རྗེ་སེམས། །སྤྲུལ་སྐུར་མཚན་
རྫོགས་དགའ་རབ་རྡོ་རྗེ་ལ། །གསོལ་བ་འདེབས་སོ་བྱིན་རླབས་དབང་བསྐུར་སྩོལ། །བྲི་
སིང་ཧ་དོན་དམ་ཆོས་ཀྱི་མཛོད། །འཇམ་དཔལ་བཤེས་གཉེན་ཐེག་དགུའི་འཁོར་ལོས་
བསྒྱུར། །ཛྙཱ་ན་སུ་ཏྲ་པཎ་ཆེན་བཱི་མ་ལར། །གསོལ་བ་འདེབས་སོ་གྲོལ་བྱེད་ལམ་སྣ་
སྟོན། །འཛམ་བུའི་གླིང་གི་རྒྱན་གཅིག་པདྨ་འབྱུང་། །ངེས་པར་ཐུགས་ཀྱི་སྲས་མཆོག་
བྲས་གྲོགས
རྗེ་འབངས་གྲོགས། ། །།ཐུགས་གཏེར་རྒྱ་མཚོའི་བརྡ་འགྲོལ་ཀློང་ཆེན་ཞབས། །མཁའ་
ཐུགས་གཏགས་མེད་གླིང་
འགྲོའི་དབྱིངས་མཛོད་བཀའ་བབས་འཇིགས་མེད་གླིང་། །གསོལ་བ་འདེབས་སོ་འབྲས་
གསལ་ན་འཇིགས་མེད་
བུ་ཐོབ་གྲོལ་སྩོལ། །སྙིང་རྗེའི་དབང་ཕྱུག་རྒྱལ་བའི་མྱུ་གུ་དང་། །ཨོ་རྒྱན་འཇིགས་མེད་
ཆོས་ཀྱི་དབང་པོའི་ཞབས། །གདོད་མའི་མགོན་པོ་བསྟན་པའི་ཉི་མ་དང་། །གྲུབ་པའི་
དབང་ཕྱུག་རྡོ་རྗེ་གཟི་བརྗིད་རྩལ། །བཀའ་དྲིན་མཉམ་མེད་རྩ་བའི་བླ་མ་ལ། །གསོལ་
བ་འདེབས་སོ་གནས་ལུགས་རང་ཞལ་སྟོན། །སྲིད་ལས་ངེས་པར་འབྱུང་བའི་ཞེན་ལོག་
གིས། །རྡོ་རྗེའི་བླ་མ་དོན་ལྡན་མིག་བཞིན་བསྟེན། །ཅི་གསུང་བཀའ་སྒྲུབ་ཟབ་མོའི་
ཉམས་ལེན་ལ། །ལྟེམ་རྐྱང་མེད་པའི་སྒྲུབ་ཚུགས་ཞེ་རུས་ཀྱིས། །ཐུགས་རྒྱུད་དགོངས་
པའི་བྱིན་རླབས་འཕོ་བར་ཤོག །སྣང་སྲིད་འཁོར་འདས་ཡེ་ནས་འོག་མིན་ཞིང་། །ལྷ་
སྔགས་ཆོས་སྐུར་དག་རྫོགས་སྨིན་པའི་འབྲས། །སྤང་བླང་བྱ་རྩོལ་མེད་པའི་རྫོགས་པ་ཆེ། །
308

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཤེས་ཉམས་ཡིད་དཔྱོད་ལས་འདས་རིག་པའི་གདངས། །ཆོས་ཉིད་མངོན་སུམ་རྗེན་
པར་མཐོང་བར་ཤོག །མཚན་མའི་རྟོག་པ་རྣམ་གྲོལ་འཇའ་ཟེར་སྦུབས། །སྐུ་དང་ཐིག་
ལེའི་ཉམས་སྣང་གོང་དུ་འཕེལ་། །རིག་རྩལ་ལོངས་སྐུའི་ཞིང་ཁམས་ཚད་ལ་ཕེབས། །
ཆོས་ཟད་བློ་འདས་ཆེན་པོར་སངས་རྒྱས་ནས། །གཞོན་ནུ་བུམ་སྐུར་གཏན་སྲིད་ཟིན་
པར་ཤོག །ཤིན་ཏུ་རྣལ་འབྱོར་ཉམས་འོག་མ་ཆུད་དེ། །རགས་ལུས་དྭངས་མའི་
དབྱིངས་སུ་མ་གྲོལ་ན། །ནམ་ཞིག་ཚེ་ཡི་འདུ་བྱེད་བསྟངས་བའི་ཚེ། །འཆི་བ་འོད་
གསལ་ཀ་དག་ཆོས་སྐུར་ཤར། །བར་དོའི་སྣང་ཆ་ལོངས་སྤྱོད་རྫོགས་སྐུར་གྲོལ། །
ཁྲེགས་ཆོད་ཐོད་རྒལ་ལམ་གྱི་རྩལ་རྫོགས་ནས། །མ་པང་བུ་འཇུག་ལྟ་བུར་གྲོལ་བར་
ཤོག །གསང་ཆེན་འོད་གསལ་ཐེགས་པ་མཆོག་གི་རྩེ། །སངས་རྒྱས་གཞན་ནས་མི་
འཚོལ་ཆོས་སྐུའི་ཞལ། །མངོན་གྱུར་གདོད་མའི་ས་ལ་མ་གྲོལ་ན། །མ་བསྒོམ་སངས་
རྒྱས་ཆོས་ལྔའི་ལམ་མཆོག་ལ། །བསྟེན་ནས་རང་བཞིན་སྤྲུལ་པའི་ཞིང་ལྔ་དང་། །ཁྱད་
པར་པདྨ་འོད་ཀྱི་ཕོ་བྲང་དུ། །རིག་འཛིན་རྒྱ་མཚོའི་གཙོ་མཆོག་ཨོ་རྒྱ་ན་རྗེས། །གསང་ཆེན་
ཆོས་ཀྱི་དགའ་སྟོན་དགྱེས་པའི་སར། །སྲས་ཀྱི་ཐུ་བོར་སྐྱེས་ནས་དབུགས་དབྱུང་སྟེ། །
མཐའ་ཡས་འགྲོ་བའི་ཉེར་འཚོར་བདག་གྱུར་ཅིག རིག་འཛིན་རྒྱལ་བ་རྒྱ་མཚོའི་བྱིན་
རླབས་དང་། ། ཆོས་དབྱིངས་བསམ་མི་ཁྱབ་པའི་བདེན་པ་ཡིས། །དལ་འབྱོར་རྟེན་ལ་
རྫོགས་སྨིན་སྦྱངས་གསུམ་གྱི། །རྟེན་འབྲེལ་མངོན་གྱུར་སངས་རྒྱས་ཐོབ་པར་ཤོག །
ཅེས་ཁ་ཞེ་མེད་པའི་གསོལ་བ་སྙིང་ནས་འདེབས་སོ།། །།
309

ཡ་ཆེན་ཆོས་འབྱུང་།
འུ༔ ཀློང་ཆེན་སྙིང་གི་ཐིག་ལེ་ལས༔ གཞི་ལམ་འབྲས་བུའི་སྨོན་ལམབཞུགས
རུཾ༔ དཔལ་ཀུན་ཏུ་བཟང་པོ་ལ་ཕྱག་འཚལ་ལོ༔ གདོད་མའི་གནས་ལུགས་རང་
བཞིན་སྤྲོས་དང་བྲལཿ ཡོད་པ་མ་ཡིན་རྒྱལ་བས་འདི་མ་གཟིགསམེད་པ་མ་ཡིན་
འཁོར་འདས་ཀུན་གྱི་གཞི འགལ་འདུ་མ་ཡིན་བརྗོད་བྱའི་ཡུལ་ལས་འདསཿ རྫོགས་
ཆེན་གཞི་ཡི་གནས་ལུགས་རྟོགས་པར་ཤོག ངོ་བོ་སྟོང་པས་རྟག་པའི་མཐའ་ལས་
གྲོལ རང་བཞིན་གསལ་བས་ཆད་པའི་མུ་དང་བྲལཿ ཐུགས་རྗེ་འགག་མེད་སྣ་ཚོགས་
སྤྲུལ་པའི་གཞི གསུམ་དུ་དབྱེ་ཡང་དོན་ལ་ཐ་མི་དདཿ རྫོགས་ཆེན་གཞི་ཡི་གནས་
ལུགས་རྟོགས་པར་ཤོག བསམ་གྱིས་མི་ཁྱབ་སྒྲོ་འདོགས་ཀུན་དང་བྲལ ཡོད་དང་
མེད་པའི་ཕྱོགས་འཛིན་རྣམ་པར་ཞིག འདི་དོན་བརྗོད་ལ་རྒྱལ་བའི་ལྗགས་ཀྱང་
རྡུགས༔ ཐོག་མཐའ་བར་མེད་གཏིང་གསལ་ཆེན་པོའི་དབྱིངསཿ རྫོགས་ཆེན་གཞི་ཡི་
གནས་ལུགས་རྟོགས་པར་ཤོག༔ རང་ངོ་རྣམ་དག་སྐྱེ་མེད་ཀ་དག་ལཿ ལྷུན་གྲུབ་
འདུས་མ་བྱས་པའི་གདངས་ཤར་བ གུད་དུ་མ་བཟུང་རིག་སྟོང་ཟུང་འཇུག་ཆེར༔
རྟོགས་པ་གཞི་ཡི་དགོངས་པ་ཚད་དུ་ཕྱིན༔ ལམ་གྱི་གནས་ལ་གོལ་འཕྱུགས་མེད་པར་
ཤོག༔ ཡེ་ནས་དག་པའི་ལྟ་བའི་མིང་ཡང་མེད༔ རང་ངོ་རིག་པས་སྒོམ་རྒྱུའི་ཤུབས་ནས་
བཏོན གཟའ་གཏད་མེད་པས་སྤྱོད་པའི་སྒྲོག་དང་བྲལཿ རང་བཞིན་ལྷུམས་ཞུགས་
སྤྲོས་བྲལ་རྗེན་པའི་ངང༔ ལམ་གྱི་གནད་ལ་གོལ་འཕྱུགས་མེད་པར་ཤོག༔ བཟང་ངན་
རྣམ་རྟོག་ཕྱོགས་སུ་མ་ལྷུང་ཞིང་༔ བཏང་སྙོམས་ལུང་མ་བསྟན་དུ་མ་འབྱམས་པར༔
ཤར་གྲོལ་རིས་མེད་རྒྱ་ཡན་ལྷུན་འབྱམས་ཀློང་༔ སྤང་བླང་ཡེ་ཟད་རང་བཞིན་ཡོངས་
310

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
ཤེས་ངང་༔ ལམ་གྱི་གནད་ལ་གོལ་འཕྱུགས་མེད་པར་ཤོག ཐོག་མའི་སྤྱི་གཞི་ནམ་
མཁའ་ལྟ་བུའི་ངང་༔ གཞི་སྣང་རིག་པ་མཁའ་ལ་སྤྲིན་དེངས་བཞིན༔ ཕྱི་གསལ་ཤེས་
པ་ནང་དུ་ལྡོག་པ་ལསཿ ཁྱད་ཆོས་དྲུག་ལྡན་གཞོན་ནུ་བུམ་སྐུའི་སྦུབསཿ འབྲས་བུ་
རྒྱལ་པོའི་བཙན་ས་ཟིན་པ་ཤོག ཡེ་ནས་རང་རིག་ཀུན་ཏུ་བཟང་པོ་ལཿ ཐོབ་བྱའི་ཞེ་
འདོད་མཐའ་དག་དབྱིངས་སུ་ཡལཿ བྱ་རྩོལ་བློ་འདས་རྫོགས་པ་ཆེན་པོའི་གཤིས༔
དབྱིངས་རིག་ཀུན་ཏུ་བཟང་པོའི་མཁའ་ཀློང་སྦུབསཿ འབྲས་བུ་རྒྱལ་པོའི་བཙན་ས་
ཟིན་པར་ཤོག རབ་ཏུ་མི་གནས་དབུ་མ་ཆེན་པོའི་དོན༔ ཁྱབ་བརྡལ་ལྷུན་འབྱམས་
ཕྱག་རྒྱ་ཆེན་པོའི་ངང་༔ མཐའ་གྲོལ་ཀློང་ཡངས་རྫོགས་པ་ཆེན་པོའི་གནད༔ ས་ལམ་
ཡོན་ཏན་གཞིར་རྫོགས་ལྷུན་གྲུབ་སྦུབསཿ འབྲས་བུ་རྒྱལ་པོའི་བཙན་ས་ཟིན་པར་
ཤོག ཐུགས་བཅུད་ཀློང་ཆེན་ཟབ་རྒྱ་ཡི མཐའ་སྡུད་སྨོན་ལམ་ཟབ་མོ་འདི བཀའ་
སྲུང་དྲང་སྲོང་རཱ་ཧུ་ལཿ བརྗེའི་ཚུལ་གྱིས་བསྐུལ་ནས་བཀོད༔ ཟབ་དོན་སྤེལ་བ་དོན་
ཡོད་ཅིང་ རྟེན་འབྲེལ་སྨོན་ལམ་མཐར་ཕྱིན་ཕྱིརཿ ནམ་མཁའི་སྙིང་པོས་བྱིན་
བརླབས་པའི ཀོང་སྨྱོན་སྦས་པའི་རིག་འཛིན་ལཿ ཟབ་རྒྱ་བཀྲོལ་ཏེ་གཏད་རྒྱ་བྱས
འགྲོ་དོན་ནམ་མཁའ་མཉམ་པར་ཤོག
31 1

ཡ་ཆེན་ཆོས་འབྱུང་། །
༄༅། །བདེན་ཚིག་གྲུབ་པའི་པྲ་ཎི་དྷ་རྣམ་མཁྱེན་གྲོང་འཇུག་ཅེས་བྱ་བ་
བཞུགས་སོ།།
དངོས་གྲུབ་རྒྱ་མཚོའི་འབྱུང་གནས་བླ་མ་དང་མཆོག་གསུམ་བྱང་ཆུབ་སེམས་དཔའ་
རྣམས་ལ་ཕྱག་འཚལ་ཞིང་སྐྱབས་སུ་མཆིའོ། བྱིན་གྱིས་རླབས་ཏུ་གསོལ། མི་ང་ཡི་སྐྱེ་བ་
ནས་ཚེ་རབས་ཐམས་ཅད་དུ་དལ་འབྱོར་བཅོ་བརྒྱད་ཚངས་བའི་མི་ལུས་རིན་པོ་ཆེ་ཐོབ་
ཏེ་རྗེ་བཙུན་བླ་མ་མཚན་ཉིད་དང་ལྡན་པའི་གདུལ་བྱར་འགྱུར་བར་ཤོག་ཅིག །མངོན་
མཐོ་དང་ངེས་ལེགས་མཐའ་དག་གི་འབྱུང་ཁུངས་ཐོས་བསམ་སྒོམ་གསུམ་གྱིས་རང་
བརྒྱུད་བཏུལ་ཏེ་རྒྱལ་བའི་བསྟན་པ་རིན་པོ་ཆེའི་རྗེས་སུ་སློབ་པར་ཤོག་ཅིག །ཆོས་ལ་
འཇུག་པའི་རྩ་བ་ངེས་འབྱུང་དང་བློ་ལྡོག་རྣམ་པ་བཞི་རྒྱུད་ལ་ངམ་ངམ་ཤུགས་ཀྱིས་
སྐྱེས་ནས་འཁོར་བ་མཐའ་མེད་བྱ་བ་ལ་བརྩོན་དོང་དང་མེ་འོབས་ལྟ་བུར་མཐོང་བར་
ཤོག་ཅིག །ལས་འབྲས་བསླུ་བ་མེད་པ་ལ་ཡིད་ཆེས་རྙེད་ནས་དགེ་སྡིག་གི་ལས་ཕྲ་མོ་
ཙམ་ལའང་འཇུག་ལྡོག་བྱེད་པར་ཤོག་ཅིག །གནས་གྲོགས་དང་འདུ་འཛི་རྐྱེན་ངན་ལ་
སོགས་པ་བྱང་ཆུབ་བསྒྲུབས་པའི་བར་ཆད་ཀྱི་དབང་དུ་མི་འགྲོ་བར་དཀོན་མཆོག་
གསུམ་གྱི་སྐྱབས་འོག་ཏུ་ཚུད་དེ་སྐྱེས་བུ་གསུམ་གྱི་ལམ་ལ་སློབ་པར་ཤོག་ཅིག །བདེ་
གཤེགས་ཀུན་བཏུས་ཀྱི་ངོ་བོ་བཀའ་དྲིན་ཅན་གྱི་བླ་མ་དམ་པ་ལ་ཐེ་ཚོམ་དང་མཉམ་
འགྲོགས་ཀྱི་མི་རུ་བཟུང་བའི་ལོག་ལྟ་སྤངས་ཏེ་སངས་རྒྱས་དངོས་སུ་མཐོང་བར་ཤོག་
ཅིག །དེའི་མཐུ་ལས་མཚོན་བྱེད་དཔེ་ཡི་དབང་བཞིས་སྒོ་གསུམ་སྨིན་པར་བྱས་ཏེ་རྨད་
བྱུང་རྡོ་རྗེ་ཐེག་པའི་གསང་ལམ་ལ་འཇུག་པར་ཤོག་ཅིག །གསོལ་འདེབས་དང་མོས་
312

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
གུས་ཀྱི་མཚམས་སྦྱོར་ལམ་དུ་ལོངས་ནས་མཚོན་བྱ་དོན་གྱི་དགོངས་བརྒྱུད་བདག་ལ་
འཕོས་ནས་རྟོགས་པ་ནམ་མཁའ་དང་མཉམ་པར་ཤོག་ཅིག །བསྐྱེད་པ་མ་ཧཱ་ཡོ་གའི་
ཉམས་ལེན་མཐར་ཕྱིན་ནས་སྣོད་བཅུད་དཀྱིལ་འཁོར་གསུམ་དུ་ཤེས་ཤིང་རིག་འཛིན་
རྣམ་པ་བཞིའི་ས་ལ་བགྲོད་པ་རྒྱལ་སྲས་པདྨ་དང་བཱི་མ་ལ་ལྟ་བུར་འགྱུར་བར་ཤོག་
ཅིག །ལུང་ཨ་ནུ་ཡོ་གའི་ཉམས་ལེན་མཐར་ཕྱིན་ནས་འཁོར་འདས་ཀྱི་འཛིན་རྟོགས་
བདེ་སྟོང་གཉིས་སུ་མེད་པའི་ངོ་བོར་སངས་རྒྱས་ཏེ་འོག་མིན་སྟུག་པོ་བཀོད་པའི་ཞིང་
ཁམས་ལ་དབང་བསྒྱུར་བར་ཤོག་ཅིག །རྫོགས་ཆེན་ཨ་ཏི་ཡོ་གའི་ཉམས་ལེན་མཐར་
ཕྱིན་ནས་ཆོས་ཅན་གྱི་སྣང་བ་ཆོས་ཉིད་ཀྱི་ཀློང་དུ་ཟད་ནས་གཞོན་ནུར་བུམ་སྐུར་གྲོལ་
བ་རིག་འཛིན་དགའ་རབ་རྡོ་རྗེ་ལྟ་བུར་འགྱུར་བ་ཤོག་ཅིག ། མདོར་ན་བདག་གི་བྱང་
ཆུབ་ཀྱི་སྤྱོད་པ་ལ་བསླབ་ནས་བཟུང་སྟེ་སྒོ་གསུམ་གྱི་བྱ་བ་ཅི་བགྱིས་པ་ཐམས་ཅད་ཕ་
མ་སེམས་ཅན་ཐམས་ཅད་ཀྱི་དོན་དུ་འགྱུར་བར་ཤོག་ཅིག །དུས་དང་རྣམ་པ་ཐམས་
ཅད་དུ་དམ་པའི་ཆོས་མ་ཡིན་པའི་འཇིག་རྟེན་མཐུན་འཇུག་གི་བསམ་པ་སྐད་ཅིག་མ་
ཙམ་ཡང་སེམས་ལ་མི་སྐྱེ་བ་ཤོག་ཅིག །གལ་ཏེ་ལས་དང་བག་ཆགས་དབང་བཙན་
པར་གྱུར་ནས་ཕྱིན་ཅི་ལོག་གི་བློ་སྐྱེས་ནའང་དེ་ཉིད་མི་འགྲུབ་པར་ཤོག་ཅིག །གཞན་
དོན་དུ་འགྱུར་ན་ལུས་སྲོག་འདོར་བ་ལའང་ཉམ་ང་མེད་པ་གཞོན་ནུ་དོན་འགྲུབ་ལྟ་བུར་
འགྱུར་བར་ཤོག་ཅིག །དོན་གཉིས་ལྷུན་གྲུབ་ཀྱི་ས་ལ་ཕྱིན་ནས་ཁམས་གསུམ་འཁོར་
བ་རྒྱ་མཚོ་དོང་ནས་སྤྲུགས་ནུས་པ་སྟོབས་བཅུ་མི་འཇིགས་རྣམ་བཞིའི་རྩལ་ཅན་དུ་
གྱུར་ཅིག །འདོད་པ་དང་བྲལ་བའི་སྨོན་ལམ་དེ་ལྟ་བུ་ཡོངས་སུ་འགྲུབ་པའི་མཐུན་
འགྱུར་མཛད་པར་རྒྱལ་བ་སྲས་བཅས་རྣམས་ཀྱིས་ཞལ་གྱི་བཞེས་པ་ཡིན་ནོ། །དྲང་སྲོང་
བདེན་པར་སྨྲ་བ་རྣམས་ལ་ཕྱག་འཚལ་ལོ། ། ཨོཾ་དྷ་རེ་དྷ་རེ་བྷན་རེ་བྷནྡ་རེ་སྭཱ་ཧཱ། དགེ་བ་
སྟོབས་ཆེ་བར་གྱུར་ཅིག །སྨོན་ལམ་མཐུ་བཙན་པར་གྱུར་ཅིག །སྡིག་པ་འདག་རྐྱེན་
313

ཡ་ཆེན་ཆོས་འབྱུང་།
པར་གྱུར་ཅིག །ཛ་ཡ་ཛ་ཡ་སིདྡྷི་སིདྡྷི་ཕ་ལ་ཕ་ལ། འ་ཨ་ཧ་ཤ་ས་མ། མཱ་མ་ཀོ་ལིང་ས་མནྟ།
མདོ་སྨད་རྫོགས་ཆེན་པ་བཟང་པོ་ཆོས་ལྡན་གྱི་ངོར་རིག་འཛིན་འཇིགས་མེད་གླིང་པས་སོ།། དགེའོ།། །།
༈ ན་མོ། དཀོན་མཆོག་གསུམ་དང་རྩ་གསུམ་བདེན་སྟོབས་དང་། །ཁྱད་པར་རིག་
འཛིན་རྩ་རྒྱུད་བླ་མ་ཡིས། །བཀའ་དང་ཐ་ཚིག་གནས་པའི་སྲུང་མའི་ཚོགས། ། སྔ་
འགྱུར་བསྟན་པའི་རྒྱལ་མཚན་རྒྱས་གྱུར་ཅིག །རྒྱུད་སྡེ་བཞི་དང་རྡོ་རྗེ་ཐེག་པ་དང་། །
ཁྱད་པར་ཡང་གསང་བླ་མེད་སྙིང་པོའི་དོན། །སྐལ་ལྡན་གདུལ་བྱའི་ཉམས་རྟོགས་རྒྱས་
པ་དང་། །བསྟན་པ་འཛིན་རྣམས་ཕྱོགས་བཅུར་རྒྱས་གྱུར་ཅིག །སྔོན་བྱོན་སྤྲུལ་པའི་
རྣམ་འཕྲུལ་རིག་འཛིན་རྣམས། །ལུང་དང་རྟོགས་པའི་ཆོས་ཀྱི་མཛོད་བཟུང་ནས། །
འགྲོ་བའི་དོན་གཉིས་ལྷུན་གྲུབ་འབྱུང་བ་དང་། །བསྟན་པ་འཛིན་རྣམས་སྐུ་ཚེ་བརྟན་
གྱུར་ཅིག ། ཅེས་པ་འདི་ནི་མཁན་མིང་ལུང་རྟོགས་རྒྱལ་མཚན་གྱིས་རྒྱལ་བའི་ལུང་རྟོགས་ཀྱི་བསྟན་པ་
ཡུན་རིང་དུ་སྨོན་ནས་བྲིས་པའོ།། །།
༈ ཆོས་ཟད་ཀློང་དུ་གདོད་མའི་བཙན་ས་ཟིན། ། རང་སྣང་བཞིན་དུ་རྒྱལ་བའི་
དཀྱིལ་འཁོར་རྫོགས། །ཐུགས་རྗེའི་ཕྲིན་ལས་གདུལ་བྱའི་དཔལ་དུ་རྒྱས། །གྲུབ་
དབང་ལུང་རྟོགས་བསྟན་པའི་རྒྱལ་མཚན་ལ། །གསོལ་བ་འདེབས་སོ་བདག་རྒྱུད་སྨིན་
ཅིང་གྲོལ། །ཐུགས་ཡིད་གཅིག་ཏུ་འདྲེས་པར་བྱིན་གྱིས་རློབས། །
༈ གྲུབ་དབང་བླ་མའི་ཡང་སྤྲུལ་མྱུར་འབྱོན་གསོལ་འདེབས། །ཁྱབ་བརྡལ་ཆོས་སྐུའི་
དབྱིངས་ལས། ། རང་རྩལ་གཟུགས་སྐུའི་བླ་མའི། །སྤྲུལ་སྐུ་མྱུར་དུ་འབྱོན་པ། །སྐྱབས་
གནས་དཀོན་མཆོག་རྒྱ་མཚོ། །ཆོས་ཉིད་བདེན་པའི་མཐུ་ཡིས། །སྨོན་ལམ་མྱུར་དུ་
འགྲུབ་ཤོག །
༧སྐྱབས་རྗེ་གསང་སྔགས་བསྟན་འཛིན་མཆོག་ནས།
314

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
༈ བླ་མའི་ཞབས་བརྟན་རྡོ་རྗེའི་རང་མདངས།
རྟེན་ནས་འབྱུང་བའི་དེ་ཉིད་སྨྲ་བ་ཡི། ། ཟླ་མེད་སྟོན་པ་མཆོག་གྱུར་དོན་ཀུན་འགྲུབ། །
གངས་ཅན་འགྲོ་མགོན་མཁན་སློབ་ཆོས་རྒྱལ་སོགས། །རིམ་བྱོན་གསེར་གྱི་ཕྲེང་བས་
དགེ་ལེགས་སྩོལ། །ཐུབ་ཚུལ་ཉི་འོད་སྙིགས་མའི་སྨག་གི་ཀློང་། ། ཆེ་ཆེར་ཉལ་བའི་
དུས་ཀྱི་ཡང་མཐའ་འདིར། །སྤྱི་སྒོས་བསྟན་པའི་ཁུར་གྱིས་མི་ངལ་བས། །གསང་
སྔགས་བསྟན་འཛིན་ཞབས་པད་ཡུན་བརྟན་ཤོག །
ཅེས་པ་འདི་ནི་ཡ་ཆེན་ཨོ་རྒྱན་བསམ་གཏན་གླིང་གི་སྤྲུལ་སྐུ་གསང་སྔགས་བསྟན་འཛིན་གྱི་ཞབས་བརྟན་
སྨོན་ཚིག་ཅིག་དགོས་ཞེས་བསྐུལ་ངོར་༧ཤཱཀྱའི་དགེ་སྦྱོང་ཆོས་སྨྲ་བ་ལྷ་གཅིག་ཕྱག་ན་པདྨོས་རབ་བྱུང་བཅུ་
བདུན་པའི་ཆུ་སྦྲུལ་ཟླ་བ་༡ཚེས་༢༠ལ་སྦྱར་བའོ།། །།
༈ ཡང་དག་གྲུབ་པ་ནམ་མཁའི་སྙིང་པོའི་དཔལ། །དེ་ཡི་རྣམ་སྤྲུལ་ཐུབ་བསྟན་བསམ་
གཏན་བཟང་། །དཀོན་མཆོག་རྩ་གསུམ་སྲུང་མའི་བྱིན་མཐུ་དང་། །འཇམ་དཔལ་
དབྱངས་དང་ཚེ་ཡི་ལྷ་ཚོགས་ཀྱིས། །ཕྱི་ནང་བདུད་དང་སྒྲིབ་གསུམ་མུན་པའི་ཚོགས། །
བར་ཆད་ཞི་ནས་བསྟན་པ་རབ་རྒྱས་ཤོག ། ཅེས་པའང་གྲུབ་པའི་སེམས་དཔའ་རྣམས་ཀྱི་ཐུགས་
སྲས་འཇམ་དབྱངས་ལུང་རྟོགས་རྒྱལ་མཚན་གྱིས་སྨོན་འདུན་ཕྱིར་བྲིས་པའོ།། །།
༈ དཔལ་ལྡན་བླ་མའི་སྐུ་ཚེ་བསྟན་པ་དང་། །མཁའ་མཉམ་ཡོངས་ལ་བདེ་སྐྱིད་འབྱུང་
བ་དང༌། །བདག་གཞན་མ་ལུས་ཚོགས་བསགས་སྒྲིབ་སྦྱངས་ནས། །མྱུར་དུ་སངས་
རྒྱས་ས་ལ་འགོད་པར་ཤོག ། ༈ བླ་མ་སྐུ་ཁམས་བཟང་བར་གསོལ་བ་འདེབས། །
མཆོག་ཏུ་སྐུ་ཚེ་རིང་བར་གསོལ་བ་འདེབས། །ཕྲིན་ལས་དར་ཞིང་རྒྱས་པར་གསོལ་བ་
འདེབས། ། བླ་མ་དང་འབྲལ་བ་མེད་པར་བྱིན་གྱིས་རློབས། ༈ སྐྱེ་བ་ཀུན་ཏུ་ཡང་དག་
315

ཡ་ཆེན་ཆོས་འབྱུང་།
བླ་མ་དང་། །འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་། ། ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །
༈ བདག་ནི་མཐོང་ཐོས་དྲན་རེག་གྲིབ་མ་གོས། །གུས་པས་མཆོད་དང་སྡང་བར་བྱེད་
ལ་སོགས། །འབྲེལ་བ་ཐོག་པའི་སེམས་ཅན་མ་ལུས་པ། །འཇམ་དབྱངས་བླ་མས་རྗེས་
སུ་འཛིན་གྱུར་ཅིག །བྱང་ཆུབ་སེམས་མཆོག་རིན་པོ་ཆེ། ། མ་སྐྱེས་པ་རྣམས་སྐྱེ་གྱུར་ཅིག །
སྐྱེས་པ་ཉམས་པ་མེད་པར་ཡང་། །གོང་ནས་གོང་དུ་འཕེལ་བར་ཤོག །བདག་ནི་འདི་ནས་ཚེ་
རབས་ཐམས་ཅད་དུ། ། བླ་མ་ལྷག་པའི་ལྷ་ཡིས་རྗེས་བཟུང་སྟེ། ། བསླབ་གསུམ་ཡོན་
ཏན་རྒྱ་མཚོའི་གཏེར་ལ་དབང་། །བསྟན་འགྲོའི་དོན་ཆེན་འབད་མེད་འགྲུབ་པར་ཤོག །
༈བསྟན་པའི་དཔལ་གྱུར་བླ་མའི་ཞབས་པད་བརྟན། །བསྟན་འཛིན་སྐྱེས་བུས་ས་སྟེང་
ཡོངས་ལ་ཁྱབ། །བསྟན་པའི་སྦྱིན་བདག་མངའ་ཐང་འབྱོར་པ་རྒྱས། ། བསྟན་པ་ཡུན་
རིང་གནས་པའི་བཀྲིས་ཤོག །
ཕྱི་ལྟར་སྐུ་དང་ཡི་གེའི་སྣང་བ་ཤར། ། །
ནང་ལྟར་རྩ་རླུང་ཐེག་ལེ་ལྷ་སྐུར་སྨིན། །
གསང་བ་རིག་གདངས་དབྱིངས་སུ་དག་ནས་སུ། །
ཁྱད་ཆོས་དྲུག་ལྡན་བུམ་སྐུའི་ས་ཟིན་ཤོག །
ཅེས་སྐལ་ལྡན་གྱི་སློབ་བུ་རྣམས་གནས་སྐོར་ལ་བྱོན་སྐབས་ལམ་ཁྱེར་གྱི་སྨོན་ལམ་འདི་གཏེར་མིང་འཛིན་པས་
ཆོས་ཉིད་ཀྱི་ངང་དུ་གང་ཤར་དུ་བྲིས་པའོ།། །།
316

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
[ ] /= 322 ལ་ 
ཨེ་མ་ཧོ།
L
རང་སྣང་རྣམ་དག་དཔལ་རིའི་ཕོ་བྲང་དང་། ། གང་
ཨོ་རྒྱན་བླ་མ་དབྱེར་མེད་རྗེ་འབངས་དང་། །
ཡི་དམ་དཔའ་བོ་མཁའ་འགྲོ་ཆོས་སྐྱོང་ཚོགས། །
ཕྱི་ནང་མེད་པར་རིག་པའི་རང་རྩལ་དུ། །
སྐུ་གསུམ་ཞིང་གི་བཀོད་པ་མ་འདྲེས་ཤར། །
ཟངས་མདོག་དཔལ་གྱི་རི་བོར་སྐྱེ་བར་ཤོག །
སྣང་བ་འགག་མེད་རྟེན་དང་བརྟེན་པར་ཤར། །
སྒྲ་གྲགས་ཆོས་ཉིད་རིག་པའི་ངོ་བོའི་གཤིས། །
དབྱེར་མེད་ཐུགས་རྗེས་དགོངས་པ་གཅིག་ཏུ་འདྲེས། ། 
ཟངས་མདོག་དཔལ་གྱི་རི་བོར་སྐྱེ་བར་ཤོག ། 
ཅེས་ཡ་ཆེན་ཨོ་རྒྱན་བསམ་གཏན་གླིང་གི་༧གསང་སྔགས་བསྟན་འཛིན་ནས་དཔལ་རིའི་*
སྣང་བ་ཤར་སྐབས་སྨོན་འདུན་དུ་བྲིས་པའོ།
317

ཡ་ཆེན་ཆོས་འབྱུང་།
318

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
དཔེ་བསྐྲུན་གསལ་བཤད།
མེ་ཏོག་ཆུང་ཡང་མཆོད་པའི་རྫས་ཀྱི་དཔེ་ལྟར། རང་ནུས་ཀྱི་བྱ་བ་ཕྲག་ཏུ་བླངས་
ཤིང་། ལྷག་བསམ་གྱི་རི་མོ་སྙིང་ལ་བཀོད་ནས། འདི་ལྟར་འགྱི་ན་བསྟན་འགྲོར་སྨན་
པའི་སྲིད་ཞུ་ཞིག་ཏུ་འགྱུར་ཡང་སྲིད། སྙམ་པའི་སྙིང་གི་པདྨོ་གཞོན་ནུ་དེ་འཛུམ་ཞོར།དད་
བརྩོན་གྱི་ཟེའུ་འབྲུ་ཆུང་ཆུང་ཞིག་འགུལ་གྱིན་ལོ་སྔ་མའི་དབྱར་འཇུག་ནས་ད་བར་ཟླ་བ་
བདུན་བརྒྱད་ཙམ་ཞིག་རིང་ཐུན་གསེང་སྐབས་འདི་ལྟའི་ལས་ལ་ཞུགས་པས། དེང་
སྐབས་གསར་དུ་ཆོས་མཐུན་གྱི་གྲོགས་པོ་རྣམས་དང་། རྒྱ་ཆེའི་གཟིགས་པ་པོ་རྣམས་ཀྱི་
སྤྱན་ལམ་དུ་འབུལ་ཐུབ་པའི་སྐལ་བཟང་ཞིག་ཐོབ་མོད། འོན་ཀྱང་ངོས་ནས་རྣམ་དཔྱོད་
ཀྱི་བློ་མིག་དོག་ཅིང་། བྱ་བའི་ཉམས་མྱོང་ཞན་སྟབས་ཆོས་འབྱུང་འདིའི་ནང་འགལ་
འཁྲུལ་ནོངས་པའི་ཚོགས་ཇི་སྙེད་ཅིག་བྱུང་ཡོད་ངེས་པས་མཁྱེན་དཔྱོད་མཁའ་ལྟར་
ཡངས་པའི་གཟུར་གནས་མཁས་པའི་ཚོགས་ལ་དགོངས་དག་ཞུ་བ་དང་ཆབ་ཅིག་
ཐུགས་བརྩེའི་སློབ་སྟོན་གནང་རྒྱུའི་རེ་བ་ཡང་སྙིང་དབུས་ནས་ཞུ་བཞིན་མཆིས། མ་ཟད་
ཆོས་འབྱུང་འདིའི་ཐད་ལ་ཐུགས་བརྩེ་བླ་ན་མེད་པ་ཆེར་བཞེད་ཐོག་བཀའ་སློབ་མཛུབ་
སྟོན་གནང་མཁན་གྱི་བླ་མ་དགེ་བའི་བཤེས་གཉེན་རྣམས་དང་། ལྷག་བསམ་རྣམ་
པར་དག་པའི་སྒོ་ནས་མཐུན་རྐྱེན་རོགས་རམ་བླ་ན་མེད་པ་གནང་མཁན་གྱི་གྲོགས་
མཆོག་དམ་པ་ནོར་ཆུང་ལགས་མཆོག་ནས་ཕྱག་ཟུང་ཡངས་པོས་དམངས་སྒོར་ཆིག་ཁྲི་
ལྔ་སྟོང་༡༥༠༠༠དད་སྦྱིན་གནང་བར་སྙིང་ཐག་པ་ནས་བཀའ་དྲིན་ཆེ་ཞུ་བ་ཡིན། །
གཞན་ཡང་བྱ་བ་འདིའི་ཐད་ལ་དངོས་ཤུགས་རྒྱུད་གསུམ་ནས་ཐུགས་ཁུར་བཞེས་
མཁན་གྱི་ཆོས་གྲོགས་རྣམས་དང་། རང་གི་ཁྱིམ་ཚང་སྤྱི་དང་སྙིང་ཉེ་བའི་སྤུན་མཆེད་
319

ཡ་ཆེན་ཆོས་འབྱུང་།
རྣམས་ནས་ཀྱང་ཐུགས་བརྩེའི་རོགས་རམ་གནང་བར་དགའ་གུས་དང་བཅས་ཁོང་
རྣམས་ལ་ཐུགས་རྗེ་ཆེ་ཞུ་བ་དང་ཁོང་རྣམས་པའི་ཐུགས་དོན་ཆོས་བཞིན་དུ་འགྲུབ་པའི་
སྨོན་འདུན་བཟང་པོ་ཡང་ཞུ། བདག་ཉིད་ཀྱིས་ཀྱང་ཚེ་རབས་འཁོར་བ་ཐོག་མ་མེད་པ་
ནས་བསགས་པའི་སྡིག་སྒྲིབ་ཉེས་ལྟུང་བག་ཆགས་དང་བཅས་པ་དང་། ཁྱད་པར་སྐྱེ་
བ་འདི་ཉིད་དུ་རང་ལ་བཀའ་དྲིན་དངོས་ཐོབ་ཀྱི་རྩ་བའི་བླ་མ་རྣམས་ཀྱི་སྐུ་གསུང་
ཐུགས་གསུམ་དང་འགལ་བའི་དམ་ཚིག་ཉམས་ཆགས་ཐམས་ཅད་དང༌། རྡོ་རྗེ་ཆོས་
གྲོགས་རྣམས་ཀྱི་ཐུགས་དང་འགལ་བ། དྲིན་ཆེན་ཕ་མའི་ཐུགས་དང་འགལ་བ་སོགས་
ཉེས་ཚོགས་ཇི་སྙེད་ཡོད་པ་ཐམས་ཅད་སྙིང་ཐག་པ་ནས་མཐོལ་ལོ་བཤགས་སོ་བཟོད་
པར་གསོལ་ཞེས་གསོལ་བ་འདེབས་པ་ལགས་པས་ཐུགས་བརྩེ་བ་ཆེན་པོས་དགོངས་
འཚལ། ཞེས་སྤོས་ངད་ལྡན་པའི་གྲོང་ཁྱེར་པདྨ་ཅན་ནས་སྙོམ་ལས་པ་ཨརྱ་དེ་བར་འབོད་པ་དེས་སྨོན་པའོ།།
།། བཀ་ཤིས།།
320

གསང་ཆེན་རྫོགས་པ་ཆེན་པོའི་རིག་འཛིན་བརྒྱུད་པའི་རྣམ་ཐར།
བཀའ་འདྲི་ཞུ་ཡུལ། གྲུབ་དབང་བླ་མ་ནམ་མཁའི་སྙིང་པོ།
མཁན་པོ་ཀར་གོང་།
རྩོམ་པ་པོ། ཨརྱ་དེ་བ། །
རྩིས་འཕྲུལ་པ། ཨརྱ་དེ་བ།
ཞུ་དག་པ། ཨརྱ་དེ་བ།
དེབ་གཞིའི་འཆར་འགོད་དང་རྩོམ་སྒྲིག་པ། ཨརྱ་དེ་བ།
ཁཤོག་རི་མོ་བ། བློ་བཟང་བསྟན་དར། །
321

མ་མོ་ཨེ་ཀ་ཛཱ་ཊི།
དྲང་སྲོང་ཆེན་པོ་རཱ་ཧུ་ལ། ། དམ་ཅན་རྡོ་རྗེ་ལེགས་པ།

རྒྱལ་བ་གོང་མའི་གཤེགས་ཤུལ་མན་ངག་མཛོད། །
མདོ་རྒྱུད་རྒྱ་མཚོའི་བཅུད་མཆོག་རིན་པོ་ཆེ། །
ཐར་ལམ་བགྲོད་པ་ཀུན་གྱི་མིག་ཡིན་པས། །
ཐུགས་ཀྱི་གཏད་ས་འདི་ཉིད་མཛད་པར་རིགས། །

